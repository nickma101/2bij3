[{"id":"1","publisher":"Algemeen Dagblad","date":"2021-09-07","url":"https://krant.ad.nl/titles/algemeendagblad/7908/publications/26014/articles/1440981/13/1","title":"'In één klap was ik alles kwijt. Mijn leven, mijn toekomst'","text":"Een voor een worden de nabestaanden door hun advocaat naar de rechtszaal begeleid. Ze lezen hun verklaring voor, terwijl een videoscherm foto's van omgekomen dierbaren toont. De een praat rustig en beheerst, de ander met trillende stem, vechtend tegen de tranen.  \n  \nDe nabestaanden vertellen hoe het neerhalen van vlucht MH17 op 17 juli 2014 en de dood van de 298 inzittenden hun leven voorgoed veranderde.  \n  \nRia van der Steen is de eerste die het woord richt tot de rechters. Ze opent in het Russisch, met een tekst uit De Goelag Archipel van schrijver Aleksandr Solzjenitsyn, voor de 'meeluisteraars van het Russische regime'. 'Ze liegen. We weten dat ze liegen. En zij weten dat wij weten dat ze liegen', citeert ze Solzjenitsyn.  \n  \nHet afgelopen anderhalf jaar heeft ze tandenknarsend het verweer van de verdediging aangehoord. ,,Liegen en bedriegen is een tactiek in dit kat-en-muisspel'', zegt Van der Steen. ,,Ik zit vol haatgevoelens, wrok, boosheid en angst. Angst voor het niet krijgen van gerechtigheid. Boosheid en frustraties over het niet nemen van verantwoordelijkheid door de verantwoordelijken.''  \n  \nVan der Steen is er niet om een politieke boodschap te verkondigen, zegt ze. Ook niet om de vier verdachten - Igor Girkin, Sergej Doebinski, Oleg Poelatov en Leonid Chartsjenko - toe te spreken. Die zijn gedurende het hele proces immers afwezig. ,,Ik sta hier voor mijn vader, zijn lieve vrouw - mijn stiefmoeder - en voor mezelf.''  \n  \nZe vertelt over nachtmerries waarin ze op de rampplek tussen de wrakstukken en lichamen, in de geur van brand en dood, zoekt naar haar vader Jan van der Steen en stiefmoeder Neeltje Voorham. ,,Ik kan alleen een punt achter mijn afscheid zetten als de verantwoordelijken voor hun dood worden aangewezen als de daders. Daar is mijn hoop op gevestigd.''\n\nAanklacht\n\nAcht nabestaanden maken deze dag gebruik van hun spreekrecht. Hun verhalen zijn een aanklacht tegen de daders, die zij indirect aanspreken op hun 'barbaarse daad', in de hoop dat de boodschap hen via de livestream bereikt.  \n  \n,,Zeven jaar geleden hebben jullie mijn familie gebroken op de meest verschrikkelijke manier die denkbaar is. Maar jullie zullen mij nooit kapot krijgen'', zegt Vanessa Rizk via een videoverbinding vanuit Australië. Zij en haar broer James verloren hun ouders Albert en Maree, die op de terugweg waren van hun vakantie.  \n  \nRobbert van Heijningen doet een handreiking naar de verdachten. ,,Vergeven, maar niet vergeten. Maar dat betekent niet dat een veroordeling achterwege kan blijven. Ik hoop ooit de vliegramp achter mij te laten in de wetenschap dat recht is gedaan aan de slachtoffers.''  \n  \nDe nabestaanden vertellen over hun nachtmerries, angsten, therapieën voor traumaverwerking en afgebroken opleidingen en carrières. Over de dag dat hun leven instortte, het slopende proces van identificatie, repatriëring van stoffelijke resten en uitvaarten.  \n  \n,,Ik had haar graag nog even willen zien en vasthouden'', zegt Fieke Meijer, zus van de omgekomen Sascha. ,,We hadden niet meer dan een dichte kist, een plukje haar en een ketting. Het is zo oneerlijk dat ze op deze manier op haar 24ste uit het leven is gerukt.''  \n  \nSander Essers verloor zijn broer Peter, diens vrouw Jolette Nuesink en hun kinderen Emma en Valentijn. ,,Het verdriet om Peters afgehakte leven speelt vaak op'', zegt hij. ,,De mogelijkheid om met mijn broer te reflecteren op ons leven, is afgesneden. De aanslag heeft mijn leven veranderd en stroperig gemaakt.''\n\nWat als...\n\nDe verhalen zijn ook een eerbetoon aan hun dierbaren, die ze voor de rechtbank een gezicht en een stem geven. Ze gaan over het gemis. Wat als... is de titel van het gedicht waarmee Essers zijn verklaring opent. ,,Ik vind het intriest dat Peter niet heeft kunnen doen wat hij het grootste deel van zijn leven graag wilde doen: zeezeilen. Zijn gezin en werk gingen altijd voor. Als ik het iemand gunde om eindelijk te genieten van het zeezeilen, dan was hij het wel.''  \n  \nBij Peter van der Meer werden zijn drie dochters Sophie (12), Fleur (10) en Bente (7) abrupt uit zijn leven gerukt. Ze gingen met hun moeder Ingrid Meijer, zijn ex-vrouw, op vakantie. Van der Meer opende de kisten om zijn dochters nog te zien. Fleur was opgezwollen, maar herkenbaar. Sophie had haar beugel en vlecht nog in. Bente herkende hij aan de moedervlek op haar been. Haar lichaam was redelijk intact. ,,Ze is als een vlindertje naar beneden gefladderd, zei mijn moeder'', zegt hij.\n\nVoortleven\n\n,,In één klap was ik alles kwijt. Mijn leven, mijn toekomst. De stilte wordt steeds stiller. Het verdriet doet elke dag weer pijn. Het enige dat troost kan bieden, is het hoe en waarom van de ramp. Ik wil gerechtigheid en ik wil dat mijn dochters nooit vergeten worden, maar altijd zullen voortleven.''  \n  \nSinterklaas viert hij niet meer. ,,Dat is een kinderfeest en ik heb geen kinderen meer. En Vaderdag is een van de verschrikkelijkste dagen van het jaar. We vieren alleen nog de geboortedagen van de meisjes. Ze worden nooit meer ouder. Ik heb ze niet zien groeien, stralen en de wereld zien ontdekken'', zegt hij tegen de rechters.  \n  \n,,Ik ben bang voor wat er nog gaat komen. Alle herinneringen die ik nog had willen maken, komen niet meer. Ik zie ze niet trouwen, ik krijg geen kleinkinderen meer. Hoe kom ik de rest van mijn leven door? Mijn verdriet wordt niet minder. En het gat dat ze achterlaten, wordt alsmaar groter. Ik wil de waarheid boven tafel. Wie zit er achter de dood van mijn lieve dochters?''  \n  \nVandaag gaat het MH17-proces verder met de getuigenissen van de nabestaanden. De komende drie weken doen in totaal 91 van hen hun verhaal.","intensity":0,"negativity":1,"cluster_id":39,"similar_texts":"text496"},{"id":"2","publisher":"De Volkskrant","date":"2021-09-08","url":"https://krant.volkskrant.nl/titles/volkskrant/7929/publications/1354/articles/1441701/23/1","title":"'Sprinkhanen' nemen T-Mobile over","text":"T-Mobile Nederland, de grootste aanbieder van mobiele telefonie in Nederland met 6,8 miljoen abonnees, wordt voor 5,1 miljard euro overgenomen door twee Angelsaksische opkoopfondsen: Warburg Pincus en Apax.  \n  \nNaast T-Mobile zelf vallen ook de merken Simpel, Tele2 en Ben onder dit bedrijf. Warburg Pincus en Apax hebben een reputatie als sprinkhanen die op snelle winst uit zijn, maar ze beloven de huidige koers van het bedrijf voort te zetten. T-Mobile wil snel groeien op de markt voor vaste netwerken voor internet en televisie. Dat is nu het domein van KPN en VodafoneZiggo.  \n  \nWarburg Pincus was in het verleden zelf ook aandeelhouder van Ziggo. Apax werd bekend als eigenaar van uitgever PCM en is nu onder meer in het bezit van modeketen Tommy Hilfiger, Wehkamp en softwarebedrijf Exact.  \n  \nDe 64-jarige Mukesh Ambani, de rijkste man van Azië, had ook zijn zinnen gezet op een Nederlands telecombedrijf. Hij had 4,8 miljard euro geboden, maar werd afgetroefd door de opkoopfondsen uit de VS en Groot-Brittannië.  \n  \nT-Mobile Nederland was tot nu toe voor 75 procent in handen van Deutsche Telekom en 25 procent van het Zweedse Tele2. Deutsche Telekom stortte zich 21 jaar geleden op de Nederlandse telecommarkt, eerst als partner in telecomaanbieder Ben. In 2003 werden de Duitsers de enige eigenaar en gaven ze het bedrijf de naam T-Mobile. Enkele jaren later werd branchegenoot Orange gekocht. In 2019 volgde Tele2 en een jaar later werd Simpel overgenomen.  \n  \nBegin dit jaar werd T-Mobile Nederland in de etalage gezet. Deutsche Telekom wil in elk land de nummer één of twee op de telecommarkt zijn, terwijl T-Mobile in Nederland niet verder komt dan plek drie, achter KPN en VodafoneZiggo.  \n  \nOp het gebied van internet- en televisieverbindingen heeft T-Mobile een enorme achterstand op KPN en VodafoneZiggo. Dinsdag werd bekend dat Deutsche Telekom zich nu vooral wil concentreren op de Amerikaanse markt.\n\nNieuwe strategie\n\nT-Mobile had toen net een nieuwe strategie aangekondigd. In de joint venture Open Dutch Fiber wil het bedrijf een miljoen Nederlandse huishoudens aansluiten op glasvezel. 'We staan nog maar aan het begin van de draadloze revolutie', zei René Obermann van Warburg Pincus. 'Alles wordt verbonden, slimmer, efficiënter en veiliger.'  \n  \nHet is echter nog altijd slechts een gering deel van het netwerk van KPN. Vanwege dat grote netwerk is KPN de meest gewilde overnameprooi in telecomland. In mei wees het bedrijf nog twee biedingen tot wel 18 miljard euro af van de Zweedse investeerder EQT en het Amerikaanse Stonepeak, meldde de Financial Times.  \n  \nTelecomconcern KPN was dinsdag meteen na het bekend worden van het nieuws de grootste stijger in de Amsterdamse AEX-index met een koerswinst van 9 procent.  \n  \nDe overname van T-Mobile is ook de eerste grote deal die onder een nieuwe wet komt te vallen. De minister van Economische Zaken kan de deal tegenhouden als door de overname de continuïteit van de dienstverlening in gevaar komt.  \n  \nOndanks de derde plek is T-Mobile Nederland een zeer winstgevend bedrijf, dat bruto marges heeft oplopend tot 50 procent. Het is ook een van de grootste overnames in de geschiedenis van de Nederlandse telecom.\n\nDEUTSCHE TELEKOM INVESTEERT IN VS\n\nDe opbrengst van de verkoop van T-Mobile Nederland wordt door Deutsche Telekom onder meer gebruikt om 20 miljoen extra aandelen te kopen van T-Mobile USA. Tegelijkertijd is een deal gesloten met het Japanse conglomeraat Softbank. Deutsche Telekom zal hierdoor nog eens 45 miljoen aandelen van T-Mobile USA in handen krijgen. Hierdoor wordt het belang in T-Mobile USA vergroot tot 48,5 procent. Het voormalige Duitse staatsconcern streeft naar een meerderheid van de aandelen in T-Mobile USA dat 240 miljoen klanten heeft. Topman Timotheus Höttges sprak van een grote dag voor zijn bedrijf. In ruil voor de 45 miljoen aandelen krijgt Softbank een belang van 4,5 procent in Deutsche Telekom.","intensity":0,"negativity":0,"cluster_id":45,"similar_texts":"text97"},{"id":"3","publisher":"Trouw","date":"2021-09-07","url":"https://krant.trouw.nl/titles/trouw/8321/publications/1348/articles/1440986/11/7","title":"'Wilde dieren hadden weinig last van Grand Prix'","text":"### Duinen\n\nDe wilde dieren in de buurt van het circuit van Zandvoort, hadden niet veel last van de Grand Prix. Ook van de tienduizenden toeschouwers merkten ze niet zo veel. Wel hadden de konikpaarden wat last van een helikopter. Dat is de eerste indruk van waterleidingbedrijf PWN, de beheerder van het natuurgebied naast het circuit. Studenten van de hogeschool Van Hall-Larenstein doen in opdracht van PWN onderzoek naar de natuur in de duinen. Bij de konikpaarden was één keer een 'lichte vertoning van stress' te zien door een helikopter die overvloog.","intensity":0,"negativity":2,"cluster_id":56,"similar_texts":"text44"},{"id":"4","publisher":"De Telegraaf","date":"2021-09-07","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/28c0e564c1dedfd894087e0f3385d782/web/OPS/cciobjects.json&hash=9d35f4cef64757d28203#/pages/30-31","title":"’DE Liefde voor Turkije is groot’","text":"’DE Liefde voor Turkije is groot’\n\nHalil Dervisoglu is de gevierde man na zijn openingstreffer tegen Gibraltar.\n\nFOTO REUTERS\n\n❮❯\n\nEredivisie kweekvijver voor Turkse talenten\n\nAMSTERDAM Turkije, dat vanavond in de Johan Cruijff ArenA de belangrijke WK-kwalificatie-interland tegen Nederland speelt, heeft de afgelopen jaren in toenemende mate in Nederland doorgebroken Turkse spelers ontdekt. In de selectie voor het duel met Oranje zitten er twee: Orkun Kökcü van Feyenoord en Halil Dervisoglu (ex-Sparta en ex-FC Twente).\n\nDervisoglu kwam afgelopen seizoen als huurling bij FC Twente niet uit de verf, maar heeft in vijf interlands voor de Turkse ploeg al tweemaal gescoord, onder andere afgelopen zaterdag tegen Gibraltar, en mocht mee naar het EK. Kökcü, voormalig Nederlands jeugdinternational, stond afgelopen zaterdag tegen Gibraltar in de basis, maar als de voortekenen niet bedriegen kiest bondscoach Senol Günes tegen Nederland voor een behoudende variant zonder de twee jonge talenten. „Ik denk dat hij ze 4-3-3 laat spelen op een manier die neerkomt op 4-5-1 met Burak Yilmaz als enige spits”, aldus Ugur Yildirim. \n\nWaar éénmalig international Yildirim zestien jaar na zijn debuut in Oranje nog altijd de enige Nederlander van Turkse komaf is, die in het Nederlands elftal heeft gespeeld, hebben inmiddels negen Nederlandse Turken voor het nationale team van Turkije gespeeld (zie graphic). Eén van hen is Deniz Türüc (28) uit Enschede, oud-speler van Go Ahead Eagles, die tegenwoordig voor Istanbul Basaksehir uitkomt.\n\n„Bij de vorige wedstrijd tussen Nederland en Turkije, die we met 4-2 gewonnen hebben, ben ik nog ingevallen. Ik zat nu in de voorselectie, maar ben afgevallen voor de definitieve selectie”, aldus de middenvelder, die inmiddels elf interlands achter zijn naam heeft. „Ik heb nog wel jeugdinterlands gespeeld voor Nederland, maar van huis uit is de liefde voor Turkije groot. We houden van ons volkslied, dat geeft ons kippenvel. Van kinds af aan is het een droom geweest om voor Turkije te spelen. Het is een prachtig land en ik ben blij, dat ik het mag vertegenwoordigen.”\n\nYildirim verwacht niet dat hij snel een opvolger krijgt in Oranje. „Misschien ooit Naci Ünüvar, maar die moet eerst maar eens zien door te breken bij Ajax. Er zijn sowieso heel weinig Turkse voetballers in Nederland, die ervoor in aanmerking zouden komen. Het is opmerkelijk dat er 450.000 Turken in Nederland wonen en dat je zo weinig Turkse voetballers in de Eredivisie hebt. Het verschil met de Marokkanen is erg groot, terwijl er in het jeugdvoetbal wel veel Turkse talenten zijn. Je zou denken dat het een mentale kwestie is, dat er zo weinig doorstoten naar de top”, aldus de huidige jeugdtrainer van Go Ahead.\n\nEn de Turkse talenten die wel doorbreken richten het vizier in de regel snel op Turkije „Je ziet bij de Turkse ploeg veel Europese Turken, ook uit Duitsland”, weet Türüc. „Voor Turkije spelen, spreekt ze meer aan. Emoties spelen daarbij ook een rol.”\n\nNiet alleen Türüc, maar ook ex-Oranje-international Yildirim hoopt dat Turkije wint in de Johan Cruijff ArenA. „Turkije is een beetje een rare ploeg. Ze zijn perfect begonnen aan de kwalificatie met de thuiszege tegen Nederland en de uitzege op Noorwegen en dan geven ze tegen Letland en Montenegro de zege uit handen”, weet Yildirim. „Het is wel een ploeg, die zich kan opladen om tegen een topland boven zichzelf uit te stijgen. Nederland heeft op vrijwel elke positie een betere speler staan, maar als Turkije als team speelt, dan hebben ze zeker kans. Een gelijkspel zou al een goed resultaat zijn, want daarmee houdt Turkije de kansen om eerste in de groep te worden in eigen hand.”\n\n’Met een gelijkspel houdt Turkije de kans om eerste te worden in eigen hand’","intensity":0,"negativity":0,"cluster_id":51,"similar_texts":"text376"},{"id":"5","publisher":"De Telegraaf","date":"2021-09-07","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/28c0e564c1dedfd894087e0f3385d782/web/OPS/cciobjects.json&hash=ac84b32409d21f9a3e7b#/pages/2-3","title":"’In één klap alles kwijt: leven en toekomst’","text":"’In één klap alles kwijt: leven en toekomst’\n\nEen beeld dat iedereen in het geheugen gegrift staat: de schier eindeloze rouwstoet met daarin slachtoffers van de MH17-ramp. Inzet: de namen van de slachtoffers bij het MH17-monument. \n\nfoto’s ANP/HH\n\nNabestaanden troosten elkaar tijdens de onthulling van het Nationaal Monument MH17. \n\nfoto ANP/HH\n\n❮❯\n\nMH17-proces\n\nVerdriet, frustratie en boosheid in de hartverscheurende verhalen van nabestaanden \n\nZe verloren allemaal een, maar in veel gevallen meerdere geliefden toen vlucht MH17 op 17 juli 2014 uit de lucht werd geschoten. Sindsdien is het verdriet altijd aanwezig en kampen de nabestaanden ook met gevoelens van frustratie en boosheid richting de Russische Federatie die de zoektocht naar de waarheid in hun ogen rekt en tegenwerkt.\n\nSaskia Belleman\n\nVaderdag is sinds 17 juli 2014 de verschrikkelijkste dag van zijn leven. „Ik ben een vader zonder kinderen”, zei Peter van der Meer maandag tegen de rechtbank die het MH17-proces behandelt.\n\nEen muisstille zaal luisterde naar het verhaal van Van der Meer die bij de ramp zijn drie dochters verloor: Sophie van 12, Fleur van 10 en Bente van 7. „In één klap was ik alles kwijt. Mijn leven, mijn toekomst.” Zijn meisjes waren op vakantie met hun moeder, van wie Van der Meer een jaar eerder scheidde.\n\nNu resten hem nog slechts herinneringen. „De kans om nieuwe herinneringen te maken is me ontnomen.” Hij doet „heus zijn best om er iets van te maken”, zei hij. „Maar eigenlijk is het geen doen. Sinds vorig jaar vieren we geen Sinterklaas meer. Dat is een kinderfeest. En ik heb geen kinderen meer.”\n\nPeter van der Meer schetste hoe hij op tv de repatriëring van alle slachtoffers volgde. „Ik wilde mijn meisjes zien thuiskomen.” Sophie werd als eerste geïdentificeerd. „Ik was een soort van blij. Maar waarmee eigenlijk? Dit was het hoogst haalbare, afscheid kunnen nemen van mijn meisjes.” Zijn vriendin kocht vier hartjes: drie kleine voor de meisjes en een grotere voor hun moeder. Toen zijn oudste dochter was gevonden hing hij de vlag in top met één hartje eraan. Voor Sophie.\n\nVlindertje\n\nIn de weken erna volgden de andere twee hartjes voor Fleur en de kleine Bente, die volgens haar oma „als een vlindertje naar beneden was gedwarreld”, en voor hun hun moeder. „Vier hartjes aan de vlag. Een soort lichtpuntje in een donkere tijd.” \n\nSinds de ramp en de indrukwekkende begrafenis („een vriendje van Bente vroeg of alle begrafenissen zo leuk waren”) is het gemis alleen nog maar harder binnengekomen, zegt Van der Meer.\n\n„In het dorp ben ik nu niet meer gewoon Peter, maar de vader van drie meisjes die om het leven zijn gekomen. Ik ben bang voor wat er nog gaat komen. Alle herinneringen die we hadden willen maken komen er niet meer. Ik had graag alle puberperikelen meegemaakt. Ik zie ze nooit trouwen, ze krijgen geen kinderen en komen hun oude vader niet bezoeken. Hoe kom ik het leven door?”\n\nSander Essers kampt sinds de ramp waarbij zijn broer Peter, schoonzus Jolet en hun kinderen Valentijn (17) en Emma (19) omkwamen met een schuldgevoel. Peter had al een akelig voorgevoel. Vlak voordat hij met zijn gezin aan boord zou gaan belde hij broer Sander. „Hij was bang dat hij niet levend terug zou komen omdat ze over oorlogsgebied zouden vliegen.”\n\nSander Essers stelde hem gerust. Niet lang daarna werd vlucht MH17 uit de lucht geschoten en stortte neer. Peter Essers, zijn vrouw Jolet en hun kinderen Valentijn (17) en Emma (19) kwamen om. „Soms bespringt me het gevoel dat ik medeverantwoordelijk ben voor zijn dood”, vertelde zijn broer maandag aan de rechtbank.\n\nHet besef dat hij zijn broer hielp zijn angst te overwinnen met fatale gevolgen, houdt hem al zeven jaar geregeld uit zijn slaap. „Toen de klap kwam moet hij hebben beseft dat gebeurde wat hij zo intens vreesde.” \n\nRia van der Steen verloor haar vader Jan en stiefmoeder Neel, die op weg waren naar Borneo. Sindsdien heeft ze nachtmerries. Ze droomt dat ze in een Oekraïens veld met zonnebloemen loopt, op zoek naar haar vader. Om haar heen liggen wrakstukken, lichamen en persoonlijke spullen. „Het ruikt naar brand. Naar de dood. Opeens staat mijn vader voor me met zijn grote glimlach en zegt dat hij naar mij op zoek was. Ik zeg dat dat niet kan. Want pap: je bent dood. En dan moet ik huilen. Een huilen dat niet meer te stoppen is tot ik schreeuwend wakker word.”\n\nKistjes\n\nSinds die rampdag hebben de nabestaanden meerdere malen afscheid moeten nemen van hun geliefden, vertelden meerdere sprekers. Steeds opnieuw als er een deel van een lichaam was gevonden. Ria van der Steen kreeg een stukje bot van twee centimeter uit de hand van haar vader terug. „De maanden erna kreeg ik nog enkele telefoontjes als er weer een stukje van mijn vader was geïdentificeerd.”\n\nZe kreeg wat er over was van vader Jan en moeder Neel terug in twee heel kleine kistjes. „Ik heb de zakjes met botjes in mijn handen gehouden. Ik mis ze allebei. Mijn vader, de man van weinig woorden maar veel daden. En lieve Neel, de vrouw van veel daden en veel mooie woorden.”\n\nRobbert van Heijningen verloor zijn broer Erik, schoonzus Tina en hun zoon Zeger bij de ramp. Zijn broer werd gedeeltelijk teruggevonden, zonder kleren en zonder voeten. Schoonzus Tina lag kilometers verderop. Volgens Van Heijningen hebben de schutters geweten dat ze een civiel toestel ’als een kleiduif’ uit de lucht schoten.\n\nAls zijn broer nog had geleefd dan had hij de daders met gelijke munt willen terugbetalen, zei hij. „Oog om oog, tand om tand. Ik ben meer van de vergeving.” Een straf voor de verantwoordelijken heeft niet zijn hoogste prioriteit, zei hij. „Maar dat betekent niet dat veroordeling achterwege moet blijven.”\n\nFieke Meijer verloor haar enige zus Sacha (24) en de vriend van haar zus, Tim (34). Na een periode van tergende onzekerheid kreeg de familie een gesloten kist terug, een plukje haar en een ketting. „We zijn nog twee keer daarna gebeld dat er een stukje van Sacha was gevonden en dan reed ik weer met mijn vader naar het crematorium om een klein kistje op te halen.” \n\nMet de dood van haar zus is een stuk van Fiekes eigen verleden weg, vertelde ze. „En ook een deel van de toekomst. We kunnen nooit meer samen iets vieren.” Zelf kreeg ze last van vliegangst, durfde ze niet meer in een trein te stappen en raakte ze in paniek als vriendinnen niet snel genoeg appten dat ze veilig thuis waren. Ze is „best wel weer gelukkig”, zegt Fieke. „Maar het gemis blijft.” \n\nAlle nabestaanden leverden forse kritiek op de Russische federatie die volgens hun het onderzoek naar de toedracht heeft getraineerd en gesaboteerd. Van Heijningen: „Ik hoop de vliegramp ooit achter me te kunnen laten in de wetenschap dat recht is gedaan en dat beschaving heeft gewonnen van barbaarsheid.” \n\nZelfs de rechters, die wel gewend zijn naar slachtofferverklaringen te luisteren, moesten af en toe zichtbaar iets wegslikken tijdens de emotionele verhalen. \n\nZoals een van de advocaten van de nabestaanden het verwoordde: „Het is net alsof je bij een crematie bent, maar dan wel de hele dag. En dat in totaal tien dagen.” Dinsdag krijgen acht nabestaanden het woord. Naar verwachting komt het Openbaar Ministerie in november met de strafeisen. De rechtbank doet op z’n vroegst op 22 september volgend jaar uitspraak. \n\n’Vier hartjes aan de vlag voor dochters en moeder’","intensity":0,"negativity":1,"cluster_id":39,"similar_texts":"text28"},{"id":"6","publisher":"De Telegraaf","date":"2021-09-07","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/28c0e564c1dedfd894087e0f3385d782/web/OPS/cciobjects.json&hash=8a84744d4cccad8e6389#/pages/10-11","title":"’Je staat met 10-0 achter’","text":"’Je staat met 10-0 achter’\n\nHet is voor Janet en Ernst-Jan Mensink belangrijk te weten waar ze exact aan toe zijn, omdat de 18-jarige zoon heeft aangegeven graag het bedrijf over te nemen.\n\nFoto Robert HOETINK\n\ndoor Gert van Harskamp\n\nWesterhaar Boeren zijn ziedend dat in de politiek een plan op tafel ligt om boeren verplicht te onteigenen. Voor de boeren is dat onbespreekbaar. „Bij verplichte onteigening sta in de onderhandelingen over de prijs van je grond met 10-0 achter.”\n\nDe melkveehouderij van Ernst-Jan en Janet Mensink staat op anderhalve kilometer van het natuurgebied Engbertsdijksevenen in Westerhaar. Het is een van de 24 zogeheten Natura 2000-gebieden in Overijssel. \n\n„Wanneer wij zoals nu over de verplichte onteigening horen, dan schrik je best wel”, zegt Janet. „Het zorgt weer voor extra onzekerheid en wij zitten al een hele tijd in onzekerheid. Die begon al twee jaar geleden bij de uitspraak van D66-Kamerlid Tjeerd de Groot over dat de helft van de veestapel maar moet verdwijnen.” \n\nFamilie Mensink heeft ’een heel gewone melkveehouderij’ met 85 koeien op een bedrijf van dertig hectare. Het is voor het melkveehoudersgezin belangrijk dat zij weten waar ze exact aan toe zijn, omdat de 18-jarige zoon heeft aangegeven graag het bedrijf over te nemen. „Als het aan mij ligt, dan zeg ik tegen mijn zoon: jongen, doe het niet”, zegt Janet resoluut. „De jongere generatie gaat niet gelukkig worden als boer in Nederland.”\n\nInvesteren\n\nMensink berust erin dat zij haar zoon niet op andere gedachten kan brengen. „Dan moeten we wel weten wat Den Haag wil. Wordt het natuurinclusieve landbouw, kringlooplandbouw, welke richting willen ze op? Wil de politiek naar grondgebonden landbouw? Dat gaat hier niet lukken, want daarvoor is simpelweg te weinig grond beschikbaar. Maar we moeten het wel weten om te kunnen investeren. Banken en investeerders steken nu niet zo gemakkelijk geld in het bedrijf.” \n\nMaar een verplichte onteigening is niet de zekerheid die Mensink zoekt. Janet: „Stel je voor dat de overheid dat bij burgers in een woonwijk doet. En wat is de onderhandelingspositie van de boer ten opzichte van de overheid? Dan sta je met 10-0 achter. Er moet een oplossing komen waar alle belangenorganisaties en de overheid bij betrokken zijn.” \n\n’We moeten weten wat politiek wil’","intensity":0,"negativity":0,"cluster_id":30,"similar_texts":"text495"},{"id":"7","publisher":"De Telegraaf","date":"2021-09-07","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/28c0e564c1dedfd894087e0f3385d782/web/OPS/cciobjects.json&hash=0485593dec5915b75641#/pages/24-25","title":"’Laaggeschoolden en vrouwen flink de klos’","text":"’Laaggeschoolden en vrouwen flink de klos’\n\nLaagopgeleide flexwerkers, zoals schoonmakers, werden het hardst getroffen door de invoering van de WAB.\n\nFoto ANP\n\nOnderzoek: flexwet zorgt voor massale ontslagen \n\ndoor Joost Spijker\n\nAmersfoort Het duurder maken van tijdelijk werk heeft ervoor gezorgd dat de contracten van flexwerkers massaal zijn opgezegd zonder dat ze daarna een vast contract kregen. Zeker 77.000 flexwerkers zijn ontslagen en voor een deel vervangen door zzp’ers sinds de invoering van de Wet Arbeidsmarkt in Balans (WAB), zo heeft Sector Research bij ABN Amro berekend. Met name vrouwen, jongeren en laagopgeleiden zijn hard getroffen.\n\nDe Wet Arbeidsmarkt in Balans (WAB), die op 1 januari 2020 inging, moest ervoor zorgen dat de kloof tussen vaste en flexibele contracten kleiner zou worden. Mensen in vaste dienst nemen zou aantrekkelijker worden en flexwerkers kregen meer zekerheid, was de insteek. Dat doel is tot nu toe niet bereikt, zo concludeert ABN-sectoranalist Kamalika Patra. „Opmerkelijk genoeg gingen werkgevers al in de aanloop naar de wet massaal tijdelijke contracten opzeggen. Maar ze zijn vervolgens niet duidelijk vervangen door vaste contracten. In plaats daarvan blijkt dat vele ex-flexwerkers werkloos of zzp’er werden of de arbeidsmarkt verlieten.”\n\nWaterbedeffect\n\nVolgens de sectoranalist zijn er zeker 77.000 ontslagen aan de komst van de wet te relateren, wat neerkomt op zo’n 5% van de 1,5 miljoen tijdelijke contracten.\n\nBedrijven die werken met een flexibele schil zijn door de komst van de WAB mensen met een tijdelijk contract gaan vervangen door zzp’ers, zo blijkt uit het rapport. „Hierdoor is een waterbedeffect ontstaan”, aldus Patra. „In plaats van dat mensen meer in vaste dienst zouden worden genomen pasten bedrijven hun flexibele schil aan, vooruitlopend op de kostenverhoging die de wet zou veroorzaken.”\n\nDuurder\n\nMet de komst van de WAB werden alle vormen van flexibele arbeid, behalve zzp’ers, 5% duurder dan vaste contracten. Dat gebeurde door het verhogen van de WW-premie voor tijdelijke contracten. Tegelijkertijd werd de premie voor vaste contracten juist lager. Ook werd het duurder om werknemers te ontslaan. Zo wordt de transitievergoeding al vanaf de eerste werkdag berekend, in plaats van na een tweejarig dienstverband.\n\nMet name vrouwen en laagopgeleiden ondervonden daar de gevolgen van. Zo was bijna 80% van alle flexwerkers die werd vervangen vrouw. „Dat komt vooral omdat zij oververtegenwoordigd zijn in sectoren zoals kinderopvang, thuiszorg, horeca en retail”, weet Patra. „Kostenverhogingen, zoals het duurder maken van het tijdelijke contract, zijn in die sectoren vanwege de lage marges moeilijker op te vangen. Dan volgt ook snel ontslag.”\n\nOok jongeren en laagopgeleiden, zoals schoonmakers, bouwvakkers en productiearbeiders, werden relatief hard geraakt. „En gezien hun lage scholingsniveau en zwakke arbeidsmarktpositie is het onwaarschijnlijk dat hen een vast contract is aangeboden.”\n\nInvloeden\n\nOm de effecten van de wet te berekenen, werden verstorende invloeden zoals de krapte op de arbeidsmarkt en corona uit het onderzoek gefilterd. „Zo kun je stellen dat ook zonder corona deze mensen zouden worden ontslagen. Bovendien zie je een duidelijke relatie ontstaan. Op het moment dat werkgevers tijdelijke contracten opzegden nam het aantal zzp’ers door de wet ineens toe en andersom.”\n\nTechnische vakspecialisten, zoals hbo-opgeleide ingenieurs en verpleegkundigen, maken deel uit van de kleine groep voor wie de WAB wél een positief effect lijkt te hebben gehad. Onder hen daalde het aantal flexwerkers met 8%, zo blijkt uit het rapport. „Aangezien er veel vraag is naar hun gespecialiseerde kennis hebben zij wel een grotere kans om vaste contracten te krijgen.”\n\n’Zeker 77.000 \n\nde laan uit door WAB’","intensity":1,"negativity":0,"cluster_id":14,"similar_texts":"text155"},{"id":"8","publisher":"De Telegraaf","date":"2021-09-08","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/b82a99d20cc99c0da8591d4d388329f7/web/OPS/cciobjects.json&hash=1245143ade26fd81992b#/pages/34","title":"’Lange Mannen’ als groepswinnaar door","text":"’Lange Mannen’ als groepswinnaar door\n\nVolleybal\n\nDe Nederlandse volleyballers gaan als groepswinnaar door naar de achtste finales van het EK. De ploeg van bondscoach Roberto Piazza won in Tampere in vier sets van gastland Finland: 25-23, 21-25, 27-25, 25-20. \n\nNederland stond in de tweede set met 24-22 achter en dus op de rand van een 2-1 achterstand. Maar mede dankzij de uitstekende inbreng van invaller Wouter ter Maat kon Oranje de belangrijke derde set toch nog winnen. Aanvaller Nimir Abdelaziz was weer eens met afstand de topscorer. Hij maakte 34 punten met zijn aanval, zijn blok en zijn service. \n\nNederland won eerder van Spanje, Noord-Macedonië en Turkije en verloor in de groep van Rusland. In de achtste finales, in Polen, treffen de Lange Mannen zaterdag of zondag de nummer 4 uit Groep A. Die tegenstander wordt vandaag pas bekend. Het kan nog gaan om Portugal, België of Oekraïne. In de mogelijke kwartfinale wacht wellicht de confrontatie met wereldkampioen Polen.","intensity":0,"negativity":0,"cluster_id":60,"similar_texts":"text778"},{"id":"9","publisher":"De Telegraaf","date":"2021-09-07","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/28c0e564c1dedfd894087e0f3385d782/web/OPS/cciobjects.json&hash=42f5e9d485471b30bf1f#/pages/34-35","title":"’Lange Mannen’ verslaan Turkije in thriller","text":"’Lange Mannen’ verslaan Turkije in thriller\n\nVolleybal\n\nDe Nederlandse volleyballers hebben uitstekende zaken gedaan op het EK door concurrent Turkije in een zinderend duel te verslaan. In het Finse Tampere boekte Oranje de derde overwinning van dit toernooi. Na een matige eerste set, wonnen de Lange Mannen drie keer met minimaal verschil: 22-25, 27-25, 27-25, 25-23.\n\nMet nog één groepswedstrijd te gaan koerst Oranje af op de eerste plaats in de poule en die is belangrijk met het oog op de tegenstand in de achtste finale. Vandaag staat de ploeg van de Italiaanse bondscoach Roberto Piazza tegenover gastland Finland en kan de topklassering in de poule definitief worden veroverd. \n\nNimir Abdelaziz (foto) was zoals gewoonlijk de Nederlandse topscorer en maakte 34 punten. Maar er was ook een belangrijke rol weggelegd voor aanvaller Robbert Andringa. Hij serveerde in de spannende slotfases van de laatste twee sets twee keer een bal op de lijn en daarmee een ace. Ook met zijn aanval kwam Andringa veelvuldig tot scoren. Nederland reist vrijdag naar Polen, waar de achtste finales worden gespeeld. Twee jaar geleden in eigen land overleefde Oranje die ronde niet. Maar met deze prima uitgangspositie is er een goede kans dat Nederland zich dit keer bij de beste acht gaat voegen. Het overleven van de kwartfinale zal erg moeilijk zijn, maar gezien de vorm van Abdelaziz & co ook niet onmogelijk.","intensity":0,"negativity":0,"cluster_id":35,"similar_texts":"text599"},{"id":"10","publisher":"De Telegraaf","date":"2021-09-07","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/28c0e564c1dedfd894087e0f3385d782/web/OPS/cciobjects.json&hash=b2e027504fa4fc2f950f#/pages/22-23","title":"’Nu steun stoppen? Ik ben pislink’","text":"’Nu steun stoppen? Ik ben pislink’\n\nJacco Vonhof, voorzitter van MKB-Nederland.\n\nFoto ANP/HH\n\nMKB: ministers voeren kil debat over economie, ondernemers zijn de pineut\n\nJacco Vonhof is boos. De voorman van MKB-Nederland begrijpt niet waarom de coronasteun per 1 oktober abrupt stopt. Volgens hem worden ondernemers nodeloos over de kling gejaagd. Vonhof stelt dat het kabinet een misleidend frame gebruikt: „De overheid zou €80 miljard in bedrijven hebben gepompt, dat is absoluut niet waar.” Hij neemt het op voor bedrijven in de recreatie, toerisme, nachthoreca en cultuur die nog altijd kampen met beperkingen.\n\nMartin Visser\n\n’Het sentiment verandert. En dat komt voor een belangrijk deel door het frame waarmee het kabinet over de steun voor het bedrijfsleven praat”, zegt Jacco Vonhof, voorzitter van ondernemersclub MKB-Nederland. „Het frame dat leeft bij de samenleving is dat de overheid €80 miljard in het bedrijfsleven heeft gepompt. Dat is absoluut niet waar en de ministers weten dat ook. Laat ze een keer ophouden met dat verhaal.”\n\nVonhof is laaiend. „Ik ben hier echt gefrustreerd over.” Per 1 oktober staakt het kabinet de steun voor ondernemers. Wie nog altijd de gevolgen van corona ondervindt, moet dat zelf maar zien op te lossen. Door steeds te schermen met dat prijskaartje van €80 miljard ontstaat volgens de MKB-voorman vanzelf de sfeer dat het wel een keertje genoeg is geweest.\n\n„Ieder kwartaal werd er weer een steunpakket klaargezet. Daarvoor zijn inschattingen gemaakt. Om tot die berekening van €80 miljard te komen, heeft het kabinet al die voorcalculaties bij elkaar opgeteld, terwijl die maximale schattingen lang niet altijd gehaald zijn”, legt Vonhof uit.\n\nEn als je het totaalplaatje gaat afpellen, kom je erachter dat die tientallen miljarden helemaal niet allemaal bedoeld waren voor het bedrijfsleven, stelt hij. „Van die €80 miljard was ongeveer €30 miljard bedoeld voor steun aan de NS en ander OV en voor de teststraten. Dan blijft er €50 miljard over. Een deel daarvan, €20 miljard, is uitgestelde belasting. Dat geld zal grotendeels later terugkomen.”\n\nResteert volgens de MKB-doorrekening nog €30 miljard. „Het grootste deel daarvan was NOW-steun, doorbetaling van loonkosten”, aldus Vonhof. „Maar dat was geen steun voor ondernemers. Nee, daarmee is voorkomen dat mensen werkloos werden. Die steun liep wel via bedrijven, maar was bedoeld voor de werknemers. Het bedrijfsleven was hooguit het doorgeefloket. Als het kabinet dat niet had gedaan, waren de kosten van WW en bijstand opgelopen.”\n\nEffectief\n\n„En dan hou je uiteindelijk de steun over voor ondernemers. Dat was in totaal circa €10 miljard. Dus er is niet €80 miljard in het bedrijfsleven gestoken, maar slechts €10 miljard”, meent Vonhof. „En vergeet dan niet dat ondernemers zelf ongeveer €6 miljard er tegenaan hebben gezet. Door te lenen, door in te teren op gespaard vermogen, ook privé. En ondernemers zijn nog eens €30 miljard aan toegevoegde waarde misgelopen door de coronacrisis.”\n\nVonhof begrijpt niet dat het kabinet nu stopt met die steun. „Kijk eens hoe effectief die steun is geweest. Daar zou het kabinet zich best voor op de borst mogen kloppen. Als je voor een paar miljard aan steun aan ondernemers de economie weet te stutten dan ben je niet goed bij je hoofd als je er nu mee stopt.”\n\nDe meeste beperkingen zijn opgeheven, veel ondernemers hebben de draad weer opgepakt, de economie herstelt. Maar er zijn nog steeds branches die te kampen hebben met de coronaregels. „Neem de recreatie, het toerisme, de reisbranche, de nachthoreca, evenementen, de cultuur. Ik denk dat nog een paar duizend ondernemers steun zouden gebruiken. Waarom zou je er dan nu zo plotseling mee stoppen? Dit zijn ondernemers die buiten hun schuld nog steeds hinder ondervinden, bijvoorbeeld omdat veel buitenlandse toeristen nog niet mogen komen.”\n\nKil en economisch\n\n„In het wekelijkse overleg met het kabinet ben ik hier echt boos over geworden. Maar dan krijg ik macro-economische verhalen over de dynamiek van de economie. Maar ik wil geen economendebat voeren, ik wil een gesprek hebben over mensen”, zegt Vonhof. „Je gaat het pensioendossier toch ook niet alleen als econoom benaderen? Of de zorg? Want dan zou je zeggen dat corona een zegen was, omdat er oudere mensen aan zijn dood gegaan. Dat zeg je toch niet? Zo kijk je als mens toch niet? Maar het debat over coronasteun wordt wel kil economisch benaderd. Ondernemers die nu kapot gaan worden gezien als collateral damage. Wie zo redeneert is echt niet goed bij zijn hoofd, ik ben daar pislink over.”\n\n’Dan ben je toch niet goed bij je hoofd?’","intensity":0,"negativity":0,"cluster_id":29,"similar_texts":"text212"},{"id":"11","publisher":"De Telegraaf","date":"2021-09-07","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/28c0e564c1dedfd894087e0f3385d782/web/OPS/cciobjects.json&hash=26269a941fb7c2a1d3ef#/pages/48-49","title":"’Overal dertig is niet veiliger’","text":"’Overal dertig is niet veiliger’\n\nLangzamer rijden zorgt voor meer problemen, meent de VVD.\n\nfoto \n\nANP/HH\n\nVVD kraakt verkeersplannen \n\ndoor Maarten Ritman\n\nROTTERDAM De snelheid verlagen naar dertig kilometer per uur op Rotterdamse wegen is niet beter voor de luchtkwaliteit en al helemaal niet voor de verkeersveiligheid, stelt de VVD. Daarom moeten plannen daarvoor de prullenbak in.\n\nDe gemeente onderzoekt op welke wegen waar vijftig of harder gereden mag worden of de snelheid omlaag kan naar dertig. Meerdere partijen zouden van de hele Maasstad graag een dertig kilometer zone maken, tot verdriet van de VVD.\n\nBij raadslid Dieke van Groningen leeft het idee dat de auto de stad uit wordt gepest terwijl de alternatieven niet voldoen. „Alleen als je in de binnenstad woont zonder kinderen is geen auto een optie”, stelt ze.\n\nNadat mobiliteitsexperts van TNO en de ANWB na onderzoek van ingenieursbureau Sweco tot de conclusie waren gekomen dat het rijden van 30 kilometer per uur in steden slechter is voor het klimaat dan het rijden van 50 kilometer per uur klom ze in de pen om schriftelijke vragen te stellen aan het college van burgemeester en wethouders.\n\n„Op bepaalde plekken kun je heel goed straten inrichten met een lagere snelheid. Maar het is niet de oplossing, zo blijkt uit het rapport.”\n\nAl de gehele collegeperiode ligt ze op ramkoers met GL en diens mobiliteitswethouder Judith Bokhove omdat de visies mijlenver uit elkaar liggen. \n\nIedereen met de fiets of het ov tegenover ruimte voor de automobilist. „We zijn alleen maar bezig als gemeente om met een stok te slaan, maar we bieden geen alternatief.”\n\nZolang het ov in veel delen van de stad geen optie is blijft de auto noodzakelijk. „Ik heb zelf de proef op de som genomen, ik moest iets ophalen in de Spaanse Polder. Vanuit Kralingen was ik ruim anderhalf uur onderweg en met de auto achttien minuten.”\n\nDaarom roept ze het college nogmaals op werk te maken van het splitsen van het vervoer. Aparte wegen voor auto’s en fietsers. „Het verkeer kruist elkaar dan niet, dat is veel veiliger.” \n\nJuist door de doorgaande wegen niet te belemmeren vergroot je de verkeersveiligheid. „Als je gewoon door kunt rijden krijg je ook geen sluipverkeer in de wijken waar je het niet wil hebben en vergroot je de veiligheid.”","intensity":0,"negativity":0,"cluster_id":37,"similar_texts":"text674"},{"id":"12","publisher":"De Telegraaf","date":"2021-09-07","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/28c0e564c1dedfd894087e0f3385d782/web/OPS/cciobjects.json&hash=5a6074667e576554a4c0#/pages/12-13","title":"’Overal dertig niet veiliger’","text":"’Overal dertig niet veiliger’\n\nLangzamer rijden zorgt voor meer problemen, meent de VVD.\n\nfoto ANP/HH\n\nVerkeersrapport Rotterdam \n\ndoor Maarten Ritman\n\nROTTERDAM De snelheid verlagen naar dertig kilometer per uur op Rotterdamse wegen is niet beter voor de luchtkwaliteit en al helemaal niet voor de verkeersveiligheid, stelt de VVD. Daarom moeten plannen daarvoor de prullenbak in.\n\nDe gemeente onderzoekt op welke wegen waar vijftig of harder gereden mag worden of de snelheid omlaag kan naar dertig. Meerdere partijen zouden van de hele Maasstad graag een dertig-kilometerzone maken, tot verdriet van de VVD.\n\nBij raadslid Dieke van Groningen leeft het idee dat de auto de stad wordt uitgepest terwijl de alternatieven niet voldoen. „Alleen als je in de binnenstad woont zonder kinderen is geen auto een optie”, stelt ze.\n\nNadat mobiliteitsexperts van TNO en de ANWB na onderzoek van ingenieursbureau Sweco tot de conclusie waren gekomen dat het rijden van 30 kilometer per uur in steden slechter is voor het klimaat dan het rijden van 50 kilometer per uur, klom ze in de pen om schriftelijke vragen te stellen aan het college van burgemeester en wethouders. \n\n„Op bepaalde plekken kun je heel goed straten inrichten met een lagere snelheid. Maar het is niet de oplossing, zo blijkt uit het rapport.”\n\n„We zijn alleen maar bezig als gemeente om met een stok te slaan, maar we bieden geen alternatief. Ik houd liever juist een wortel voor.”\n\nZolang het openbaar vervoer in veel delen van de stad geen optie is blijft de auto noodzakelijk. Daarom roept ze het college nogmaals op werk te maken van het splitsen van het vervoer. Aparte wegen voor auto’s en fietsers. „Het verkeer kruist elkaar dan niet, dat is veel veiliger.”\n\nVVD kraakt plannen van gemeente","intensity":0,"negativity":0,"cluster_id":37,"similar_texts":"text259"},{"id":"13","publisher":"De Telegraaf","date":"2021-09-08","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/b82a99d20cc99c0da8591d4d388329f7/web/OPS/cciobjects.json&hash=d07be99c0b34ad7b6cc7#/pages/46-47","title":"’Videobeeld in Lil’ Kleine-zaak’","text":"’Videobeeld in Lil’ Kleine-zaak’\n\nLil’ Kleine ontkent de mishandeling, zegt zijn advocaat.\n\nfoto ANP\n\nGeweld in centrum vastgelegd\n\nAMSTERDAM De mishandeling van een 28-jarige man in club Olivia aan het einde van 2019 op het Rembrandtplein in het centrum, waarvoor rapper Lil’ Kleine wordt vervolgd, blijkt vastgelegd op camerabeelden.\n\nDe videobeelden van de bewakingscamera’s zitten in het strafdossier, zegt de advocaat van een van de medeverdachten. De raadsman pleit ervoor dat de beelden tijdens de inhoudelijke behandeling van de rechtszaak zullen worden getoond.\n\nWoensdag dient bij de rechtbank in Amsterdam een zogenoemde regiezitting over de mishandeling in de nacht van 6 op 7 december 2019. Het slachtoffer werd volgens het Openbaar Ministerie door drie mannen vastgepakt, tegen het lichaam geschopt en in zijn gezicht gestompt of geslagen. Toen het slachtoffer na een duw ten val kwam, volgden nog meer schoppen en trappen van de verdachten.\n\nHet OM verdenkt Jorik Scholten, zoals de 26-jarige artiest Lil’ Kleine eigenlijk heet, met twee mannen uit Boxtel van het medeplegen van mishandeling. Woensdag zal het OM de rechtbank informeren over de stand van zaken van het onderzoek. De verdediging kan nog eventuele onderzoekswensen indienen. Waarschijnlijk wordt ook bepaald wanneer de inhoudelijke behandeling van de rechtszaak zal plaatsvinden.\n\nRapper Lil’ Kleine ontkent volgens zijn advocaat de clubbezoeker te hebben mishandeld. „De verdediging heeft bij de onderzoeksrechter het verzoek neergelegd de aangever en zijn vriend te horen en dat verzoek is ingewilligd”, aldus Kleines raadsvrouw Nienke Hoogervorst in een verklaring. \n\nOverigens werd de Amsterdammer Lil’ Kleine in mei dit jaar nog op het Spaanse feesteiland Ibiza opgepakt op verdenking van mishandeling van zijn (ex-)verloofde Jaimie Vaes. De rapper bracht twee nachten door in de Spaanse cel en was voorgeleid aan de Spaanse rechter. Kort daarna werd de zaak onvoorwaardelijk geseponeerd wegens gebrek aan bewijs.","intensity":0,"negativity":0,"cluster_id":11,"similar_texts":"text142"},{"id":"14","publisher":"De Telegraaf","date":"2021-09-08","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/b82a99d20cc99c0da8591d4d388329f7/web/OPS/cciobjects.json&hash=927d53bbd299b84abc4e#/pages/4-5","title":"’Wereld kan niet op slot blijven’","text":"’Wereld kan niet op slot blijven’\n\nVoor vakantiegangers komen ook reizen naar landen buiten Europa een stap dichterbij.\n\nFoto ANP/HH\n\nReiskoepel ANVR: versoepeling een must\n\ndoor Yteke de Jong en Koen Nederhof\n\nAmsterdam Nederland werkt aan een versoepeling voor reizen buiten Europa. „Het virus gaat niet meer weg. Je kunt de wereld niet op slot houden en we onderkennen het belang van reizen”, aldus een woordvoerder van het ministerie van Buitenlandse Zaken.\n\nAnderhalf jaar lang betekende code oranje dat je als vakantieganger op de rem moest. Reizen naar oranje landen was not done, en touroperators spendeerden tientallen miljoenen aan repatriëring en honderden miljoenen aan geschrapte reizen sinds het begin van de coronacrisis. Maar de harde lijn gaat veranderen, kondigt Buitenlandse Zaken aan. Sterker nog, zelfs nu verandert die al stilaan.\n\nDat klinkt al soepeler dan toen coronaminister Hugo de Jonge op 11 mei tijdens een persconferentie zei dat je naar oranje landen ’niet op vakantie mag’. De soepelere houding uitte zich afgelopen weekend ook in het schrappen van de ’variantlanden’. \n\nDaardoor kun je als gevaccineerde nu zonder testen op en neer reizen naar Argentinië, Chili, Colombia en de Dominicaanse Republiek. „Daar kun je zonder problemen heen, en dat doen mensen ook. Dat deden ze toch al”, concludeert Oostdam. „Maar eigenlijk zou je moeten zeggen: voor gevaccineerden is de wereld geel, tenzij een land ontoegankelijk is.” \n\n„We snappen de onrust in de reiswereld en zoeken naar een oplossing. De wereld kan niet op slot blijven, maar de veiligheid van de reiziger en de Nederlandse volksgezondheid moet wel gewaarborgd zijn”, aldus het ministerie. Hoe dat systeem er precies uit komt te zien, is nog niet bekend.\n\nReiskoepel ANVR ontvangt de beweging van het ministerie echter met gejuich. „Dit is een prima geluid, waarvoor wij al maanden pleiten”, aldus directeur Frank Oostdam. Met de Formule 1, de Fieldlabs en de per 1 oktober weggevallen steunmaatregelen in het achterhoofd is versoepeling een must, vindt hij. „Wij ontraden oranje reizen ook niet meer als organisatie. Je houdt het toch niet tegen en het reisadvies erodeert langzamerhand.” \n\nVooralsnog staat vrijwel de hele wereld nog op oranje. Dat betekent dat vakantiereisjes worden afgeraden. Sommige landen zijn te onveilig, anderen verplichten quarantaine of weigeren reizigers pertinent. Die blijven ontoegankelijk; vandaar dat ook reizen naar de VS bijvoorbeeld niet meer mogelijk is. Maar er zijn ook veel landen waar men smacht om toeristen. Reisspecialisten gaven de afgelopen weken al aan dat zij naar die landen weer reizen gaan organiseren, oranje reisadvies of niet. \n\nDat terwijl in Europa het oranje reisadvies deze zomer plots overboord ging; binnen de EU bestaat alleen nog groen en geel.\n\n„Het blijft merkwaardig dat er een virtueel gordijn is met een ander regime voor deze landen. Als er in Europa naar oranje landen gereisd kan worden, dan ook naar die in de rest van de wereld”, zegt voorman Marnix Fruitema namens de luchtvaartmaatschappijen die actief zijn in Nederland.\n\nTegenhouden\n\nNiemand zal reizigers overigens tegenhouden als ze nu naar een oranje land reizen, erkent het ministerie. „Het is een dringend advies, geen verbod. Een advies is ook meer dan een kleurcode. Maar we geven het niet voor niets. Mensen moeten zich bewust zijn van de maatregelen die ter plaatse en bij terugkomst gelden. En de reisorganisatie moet de reiziger goed inlichten.”\n\nDat veel landen buiten Europa nog op oranje staan, heeft te maken met de veilige-landenlijst van de EU. Een land dat daar niet op staat, is sowieso oranje. \n\nEen land kan ’veilig’ worden verklaard als er minder dan 75 besmettingen per 100.000 inwoners in twee weken tijd zijn. \n\n’Een prima geluid’","intensity":0,"negativity":0,"cluster_id":2,"similar_texts":"text736"},{"id":"15","publisher":"De Telegraaf","date":"2021-09-07","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/28c0e564c1dedfd894087e0f3385d782/web/OPS/cciobjects.json&hash=cf632458a175b8cdb1dc#/pages/8","title":"13 Afghaanse evacués krijgen verblijfsstatus","text":"13 Afghaanse evacués krijgen verblijfsstatus\n\nEen bus met evacués. \n\ndoor Vincent Triest\n\nAmsterdam De Immigratie- en Naturalisatiedienst (IND) heeft maandag de eerste verblijfsvergunningen aan Afghaanse evacués verstrekt. De verwachting is dat de komende tijd veel meer Afghanen een verblijfsstatus krijgen. Ongeveer 1900 evacués hebben zich inmiddels bij de IND geregistreerd.\n\nHet gaat in totaal om dertien Afghanen die een verblijfsvergunning hebben gekregen: twee gezinnen en een persoon alleen.\n\nInmiddels is de voorregistratie van 1900 personen afgerond en kunnen de Afghanen een asielaanvraag indienen. Daarvoor is een verkorte procedure opgezet. Zo hoeven de vreemdelingen niet naar het aanmeldcentrum in Ter Apel, maar komen ambtenaren op de opvanglocatie langs.\n\n„De komende periode wordt door de Koninklijke Marechaussee verder gewerkt aan de formele identificatie en registratie van de gehele groep”, meldt de IND. \n\nOverigens kan het aantal van 1900 evacués de komende tijd oplopen. Er zijn Afghanen die het niet lukte om mee te vliegen op de evacuatievluchten, maar zij staan wel op de lijst van Buitenlandse Zaken om opgehaald te worden. \n\nDaarnaast kunnen Afghanen met een verblijfsvergunning ook hun partner en kinderen laten overkomen.","intensity":0,"negativity":0,"cluster_id":38,"similar_texts":"text27"},{"id":"16","publisher":"NRC Handelsblad","date":"2021-09-07","url":"https://www.nrc.nl/nieuws/2021/09/06/16-jaar-celstraf-voor-martien-r-de-godfather-van-oss-a4057242#20210907-79792-102","title":"16 jaar celstraf voor Martien R., ‘de Godfather van Oss’ ","text":"Operatie Alfa Na een veelbesproken strafzaak heeft de rechtbank van Den Bosch Martien R. uit Oss veroordeeld voor het leiden van een criminele organisatie die zich bezighield met drugs- en wapenhandel. ,De rechtbank in Den Bosch heeft Martien R. en 12 medeverdachten deze maandag veroordeeld tot lange celstraffen voor betrokkenheid bij drugshandel in georganiseerd crimineel verband. De hoogste straf is met 16 jaar voor Martien R. Hij is volgens de rechtbank als de leider van de criminele bende tussen 2016 en 2019 betrokken geweest bij drugshandel, waaronder de invoer van ten minste twee grote partijen cocaïne. Martien R. is ook veroordeeld voor het bezit van en de handel in wapens en witwassen. De veroordeling tot 16 jaar onvoorwaardelijke celstraf is het maximum voor drugshandel in georganiseerd verband en komt overeen met de strafeis van het OM tegen Martien R., ook wel omschreven als ‘de Godfather van Oss’. Waar het Openbaar Ministerie tegen alle verdachten 115 jaar celstraf heeft geëist zijn de dertien verdachten veroordeeld tot 76,5 jaar celstraf.\n\nLees ook dit profiel over de Godfather van Oss\n\nDe organisatie die Martien R. volgens de rechtbank aanstuurde, bestond voor een groot deel uit familie en dat draagt bij aan het bewijs dat ze lid waren van die criminele organisatie. De rechtbank heeft broer Toon R. veroordeeld tot vier jaar cel en Martien’s zoon Anton tot acht jaar cel. De rechtbank stelt dat de familie R. met haar criminele organisatie de samenleving ernstig heeft ondermijnd omdat de tentakels van de familie via corrupte contacten ook de bovenwereld uitstrekten.Steen door de ruitHet onderzoek naar Martien R. en zijn criminele organisatie is in 2016 gestart op basis van 25 meldingen over of van bedreigingen uit de kring van Martien R. Niemand durft echter aangifte te doen. De vrees is te groot, vertelde een betrokkene uit Oss die anoniem wilde blijven vorig jaar tegen NRC. „Ze weten alles: als je ’s ochtends bij het politiebureau naar binnen gaat, ligt er ’s middags een steen door de ruit.” Om de cirkel van bedreiging, intimidatie en zwijgen te doorbreken wordt langdurig onderzoek gedaan, waarbij de recherche er in slaagt afluisterapparatuur te plaatsen in een loods op een woonwagenkampje bij Oss waar Martien vrijwel dagelijks sprak met de leden van zijn groep. Als in de ogen van justitie en politie voldoende bewijs is verzameld, worden Martien en zijn bendeleden in november 2019 aangehouden. Het onderzoek krijgt de naam ‘Operatie Alfa’ mee en duurt vanwege doorzoekingen op meerdere woonwagenkampen in totaal enkele weken. Daarbij worden onder meer wapens gevonden die zijn begraven. De opnames in ‘het clubhuis’ spelen een cruciale rol in de strafzaak en leiden uiteindelijk tot onenigheid tussen de rechtbank en de verdediging van de verdachten. Zij stellen dat bij ‘het vertalen’ van het Brabantse dialect dat Martien en zijn familie spreken fouten zijn gemaakt. Toen de rechtbank dit voorjaar weigerde een aantal rechercheurs te verhoren over de instructies die de vertalers hadden meegekregen, staakten vrijwel alle advocaten de verdediging op initiatief van Martien R. Hij sprak van „een circus waaraan hij niet langer wenste deel te nemen”. Niet meer opdagenMartien R. had er geen vertrouwen meer in dat de rechters zijn zaak onbevooroordeeld zouden beoordelen en daarom kwam hij net als zijn advocaat niet meer opdagen tijdens de feitelijke behandeling. Een bijzondere actie die de meeste verdachten overnamen. De meesten hebben ook niet gepleit in reactie op de strafeis van het OM. Een unieke situatie waarop de verdediging niet terugkwam na een nadrukkelijke oproep van de rechtbank om toch een actieve verdediging te voeren. De rechtbank heeft in het vonnis alle kritiek op de afluisteroperatie en de uitwerking van de gesprekken afgewezen. Ook het idee dat de verdachten een toneelstukje opvoerden omdat ze wisten dat ze door de politie werden afgeluisterd, wordt door de rechtbank als „volstrekt ongeloofwaardig” bestempeld. Martien R. zal zeker hoger beroep aantekenen tegen het vonnis van de rechtbank. Dat zal worden behandeld door het hof in Den Bosch. Hoe lang die procedure gaat duren en of Martien R. in afwachting van zijn hoger beroep op vrije voeten wordt gesteld, is niet duidelijk.\n\nEen versie van\n\ndit artikel\n\nverscheen ook in\n\nNRC Handelsblad\n\nvan 7 september 2021\n\nEen versie van\n\ndit artikel\n\nverscheen ook in\n\nNRC in de ochtend\n\nvan 7 september 2021","intensity":0,"negativity":1,"cluster_id":1,"similar_texts":"text348"},{"id":"17","publisher":"Algemeen Dagblad","date":"2021-09-08","url":"https://krant.ad.nl/titles/algemeendagblad/7908/publications/26032/articles/1441697/2/8","title":"218","text":"Tijdens de tweede coronalockdown kregen meer jongeren antidepressiva voorgeschreven dan voor corona: wekelijks 218 op de 100.000 jongeren, tegen 202 vóór de pandemie.","intensity":0,"negativity":0,"cluster_id":9,"similar_texts":"text93"},{"id":"18","publisher":"NRC Handelsblad","date":"2021-09-07","url":"https://www.nrc.nl/nieuws/2021/09/06/nuchter-terug-op-de-alcoholpoli-a4057265#20210907-79792-110","title":"Aantal kinderen met alcoholvergiftiging fors gedaald: ‘Hoeveel hersencellen denk je te hebben?’","text":"Alcoholpoli Jongeren die zich bewusteloos drinken, moeten na enkele maanden terugkomen voor een nagesprek op de alcoholpoli.   Op het spreekuur bij kinderarts Nico van der Lely. „Jij roeit toch op hoog niveau?”      ,Wat is het nieuws?\n\nHet aantal kinderen dat met een alcoholvergiftiging werd opgenomen is tijdens de twee lockdowns fors gedaald, blijkt uit onderzoek van kinderarts Nico van der Lely en promovenda Louise Pigeaud.\n\nHet aantal jongeren dat maandelijks werd opgenomen, daalde met 70 procent tijdens de eerste lockdown (medio maart 2020 – eind mei 2020), steeg toen de coronamaatregelen daarna werden losgelaten, maar daalde opnieuw tijdens de tweede lockdown (medio oktober 2020 – eind december.\n\nDe verklaring zoekt Van der Lely in het lastiger kunnen krijgen van alcohol, de sluiting van horeca en sportclubs, het beter handhaven van leeftijdscontroles door supermarkten en veel thuiswerkende mensen, waardoor het ouderlijk toezicht ook beter geregeld was.\n\n‘Hoeveel hersencellen denk je te hebben?”, vraagt kinderarts Nico van der Lely de vijftienjarige jongen. „Geen idee? Honderd miljard. Tot je negentiende krijg je er elk jaar gratis hersencellen bij. Drink je te veel alcohol, verlies je er een aantal. De kans dat je IQ met tien punten zakt, is bij een tweede alcoholvergiftiging bijna 50 procent.”\n\nDe jongen kijkt de arts glazig aan, gezeten tussen zijn ouders. „Ga jij maar op het strafstoeltje tussen ons in zitten”, zei zijn moeder toen ze de spreekkamer betraden.\n\nEnkele maanden eerder was de gymnasiast bewusteloos binnengebracht op de spoedeisende hulp, nadat hij thuis, op een feestje van zijn ouders, aan de drank had gezeten. Niemand merkte iets, tot hij instortte. De ambulance kwam, hij sliep zijn roes uit in het ziekenhuis. Nu zit hij tegenover de kinderarts, een verplichte afspraak voor elke jongere die opgenomen is met een alcoholvergiftiging.\n\nTerwijl hij gewend was aan een overvolle poli, heeft Van der Lely nu door de twee lockdowns zijn achterstanden ingehaald. Zijn nieuwste onderzoek, uitgevoerd door promovenda Louise Pigeaud, onder de twaalf alcoholpoli’s, dat dezer dagen gepubliceerd wordt in The Journal of Adolescent Health, laat hetzelfde beeld zien. Het aantal jongeren dat met een alcoholvergiftiging opgenomen werd tijdens de lockdowns in 2020 daalde met 70 procent. „Tijdens de lockdowns, toen de horeca dicht was en supermarkten de leeftijdsregels strenger naleefden, was het lastig aan alcohol te komen. Nu het sociale leven hervat wordt, kunnen jongeren de coronatijd compenseren met feesten met veel alcohol. Dat geldt ook voor minderjarigen.”\n\nStikken in je eigen braaksel\n\nVan der Lely richt zich tot de jongen tegenover zich. „Kinderen kunnen na het drinken van alcohol rechtdoor lopen, in tegenstelling tot volwassenen. Je merkt pas dat je te veel gedronken hebt, als je out gaat. Trouwens, als je alcoholpromillage hoger is dan 2 procent, kun je stuipen krijgen en stikken in je eigen braaksel.” De ouders kijken elkaar geschokt aan, zoon vertrekt geen spier.\n\nTerwijl de arts een stortvloed aan informatie uitstort, de ‘Youp van ’t Hek-methode’, bewegen zijn vingers over het touchscreen. De ene na de andere grafiek verschijnt. Over het risico op kanker, de kosten voor de samenleving, de top-3 van favoriete drankjes. Ook een foto van tennisser Andy Murray met biertje in de hand, een stadion waar Heineken-reclame de grasmat overschaduwt. „Ik denk dat het kwartje gevallen is”, zegt hij na een half uur, „ik bel je over twee maanden en hoor dan hoe het gaat.”\n\nLees ook de column van Lotfi el Hamidi Alcohol, het laatste heilige huisje\n\nDe polikliniek voor Jeugd en Alcohol in Delft werd opgericht in 2006, nadat Van der Lely jarenlang gegevens had verzameld over het toenemend aantal jongeren dat in het ziekenhuis belandde. Nu zijn er twaalf alcoholpoli’s, gelieerd aan een ziekenhuis. „Vroeger werden kinderen naar een verslavingsarts gestuurd. Het ging vaak om kinderen die voor het eerst dronken – en dat is nog steeds de grootste groep. Omdat artsen er weinig mee deden, vond ik het mijn taak dit op me te nemen.”\n\nZijn aanpak: een gesprek met de kinderarts en bij voorkeur een kort traject met de psycholoog. In de gesprekken met de psycholoog wordt dieper ingegaan op de achterliggende reden van het alcoholgebruik. Resultaat: het komt zelden voor dat een jongere een tweede keer op de alcoholpoli komt.\n\nMeer vechten en seks\n\nAmy van Blitterswijk, psycholoog op de alcoholpoli: „Ik vertel jongeren dat alcoholgebruik sneller leidt tot ongeremd gedrag: jongens raken vaker verzeild in een gevecht, meisjes hebben sneller seks waar ze spijt van krijgen. Waarom drinkt iemand: onzekerheid, groepsdruk, problemen op school of thuis, trauma of somberheid? Als dat zo is, ga ik erop in, of ik verwijs door naar de ggz.”\n\nDe psycholoog heeft ook met de ouders een gesprek. „Die adviseren we hoe je regels stelt en controleert. Weten waar je kind is en met wie, én het kind zien bij thuiskomst. We hebben het ook over het alcoholgebruik zelf. Nog steeds zijn er ouders die denken dat hun kind thuis best een drankje kan nemen, ze moeten het tenslotte érgens leren. Gelukkig neemt dat aantal af. Het bewustzijn is groter.”\n\nOp de poli komt een moeder binnen met haar veertienjarige zoon. „Ik kan snel praten, toch?”, begint Van der Lely. „Ik zie dat je gymnasium doet.” De jongen en zijn moeder zitten nog niet op hun stoel, of de kinderarts start het riedeltje over het aantal hersencellen en de daling van het IQ. „Jij roeit op hoog niveau”, zegt hij tegen de puber. „Na elke alcoholvergiftiging verlies je 4 procent spiermassa. Dat wil je toch niet?” De jongen knikt. Hij had bij een vriend thuis zitten drinken met een groepje leeftijdgenoten. Bacardi, Triple sec, en nog wat meer. Allemaal waren ze veertien, allemaal kwamen ze op de spoedeisende hulp terecht.\n\nPlateau bereikt\n\nHet aantal veertienjarigen op de poli daalt. Maar het aantal opgenomen jongeren is niet gedaald, behalve tijdens de lockdowns. Tegelijkertijd steeg het aantal intoxicaties in de periode tússen de twee lockdowns naar het oude niveau, liet het onderzoek zien. Van der Lely: „We hebben in veertien jaar stapjes gezet, ik vrees dat we nu een plateau hebben bereikt. De gemiddelde leeftijd van 15,7 jaar is over drie jaar misschien 15,8, meer niet.”\n\nHoe dat komt? „Zolang jongeren van vijftien in het Westland bier krijgen na de voetbaltraining, zolang derdeklassers op een schoolreisje naar Londen Guinness krijgen van de leraar, zolang Murray met een biertje op de foto poseert, wordt er weinig vooruitgang meer geboekt.” Hij kan de jongeren en hun ouders toespreken, zolang de wereld om hen heen niet verandert, is het water naar de zee dragen, wil hij maar zeggen.\n\nToch zet hij zijn missie voort. Hij rijdt al jaren het land rond om namens zijn stichting Jeugd & Alcohol lezingen te geven. Op sportclubs, scholen, ouderavonden, bij studentenverenigingen, sportbonden, ga zo maar door. Het begint bij die ene vrijwilliger op de voetbalclub die besluit geen alcohol meer te verkopen, zegt hij.\n\nMaandelijks geeft hij scholieren informatie voor hun werkstukken over alcohol. Lachend: „Dan confronteren kinderen aan de keukentafel hun ouders met hun drinkgedrag.” Hij probeert nu huisartsen, verloskundigen en andere hulpverleners te betrekken bij de preventie.\n\nHaagse lobby\n\nEn dan is er nog de lobby in Den Haag. Met alle data die hij met zijn collega’s verzamelt hoopt hij de politiek in beweging te krijgen. „Natuurlijk ben ik blij met wat we bereikt hebben, zoals het verbod op alcoholreclames vóór 21.00 uur en de verhoogde leeftijdsgrens van zestien naar achttien. Maar het is niet genoeg.”\n\nHij vertelt dat hij zich geremd voelt in zijn missie. „Waarom krijgen mensen zoals ik, die in de frontlinie staan, geen ruimte om preventie op te zetten? Als ik het land doorrijd om lezingen te geven, moet iemand de poli overnemen. Wie betaalt dat? En waarom mag een zoet mixdrankje nog verkocht worden in de supermarkt?” Toch zet hij door. „Ik voel me verantwoordelijk voor deze jongeren.”\n\nVan der Lely: „Het recente onderzoek maakt duidelijk hoe belangrijk die voorlichting is. Juist nu we weten dat de lockdowns voor veel minder alcoholvergiftigingen hebben gezorgd, in tegenstelling tot de tussenliggende periode, motiveert mij dat extra om hiermee door te gaan.”\n\nFles wodka\n\nDe laatste patiënt komt de spreekkamer binnen. De veertienjarige had met een vriend een fles wodka uit de drankkast van zijn ouders gepikt. Toen viel hij plots om. „Weet jij wat de puber-paradox betekent?”, vraagt hij hem. Als de jongen zijn hoofd schudt, volgt de uitleg. „Je weet dat het niet goed is, maar doet het toch. Dát is het puberbrein. Daarom moeten jongeren beschermd worden.” Hij kijkt de ouders aan. „Een tiener die nu te veel drinkt, heeft als volwassene een drie keer hogere kans te veel te drinken. Ouders zijn verantwoordelijk. Daarom melden we bij Veilig Thuis als iemand voor de tweede keer opgenomen wordt.”\n\nEven later in de lege spreekkamer: „Deze generatie jongeren staat vol in de wind. De drankfabrikanten, reclame-industrie, te veel mensen verdienen over tien jaar geld aan deze generatie. Dat moet stoppen, het is simpelweg crimineel.”\n\nComazuipers Gemiddeld 16 jr oud\n\nDe gemiddelde leeftijd waarop adolescenten een alcoholvergiftiging krijgen is gestegen van 14,9 jaar in 2007 naar 15,7 jaar in 2019. Tijdens de coronacrisis was dat niet anders.\n\nOp de twaalf alcoholpoli’s schommelt sinds 2011 het absolute aantal opnames tussen de 200 en 280 jongeren per jaar.\n\nDe patiënten op de alcoholpoli’s zijn qua geslacht en opleidingsniveau een afspiegeling van de jongerenpopulatie in de samenleving. In 2019 was de verhouding tussen jongens en meisjes 54,3 tegenover 45,7 procent. Het gemiddelde alcoholpromillage waarmee jongeren opgenomen werden was in 2019 1,97.\n\nEen versie van\n\ndit artikel\n\nverscheen ook in\n\nNRC Handelsblad\n\nvan 7 september 2021\n\nEen versie van\n\ndit artikel\n\nverscheen ook in\n\nNRC in de ochtend\n\nvan 7 september 2021","intensity":2,"negativity":0,"cluster_id":16,"similar_texts":"text165"},{"id":"19","publisher":"Trouw","date":"2021-09-07","url":"https://krant.trouw.nl/titles/trouw/8321/publications/1348/articles/1440986/14/4","title":"ABN Amro betaalt klanten die te veel rente afdroegen","text":"ABN Amro gaat klanten compenseren die te veel rente betaalden op een lening. Daarvoor trekt de bank na een akkoord met de Consumentenbond zo'n 250 miljoen euro uit. Nog dit jaar krijgen de eerste klanten die een lening hadden met variabele rente of een rekening met de mogelijkheid om rood te staan een vergoeding. Ze krijgen volgens de bank tussen de 50 en 1750 euro. De bank volgde met zijn rentes niet genoeg de marktrente. Geschilleninstituut Kifid oordeelde eerder al dat klanten dat wel mochten verwachten. De regeling geldt ook voor klanten van kredietverlener Alfam en klanten met kredieten van creditcardverstrekker ICS. Die klanten gaat ABN Amro zelf benaderen.","intensity":2,"negativity":0,"cluster_id":59,"similar_texts":"text659"},{"id":"20","publisher":"De Volkskrant","date":"2021-09-07","url":"https://krant.volkskrant.nl/titles/volkskrant/7929/publications/1353/articles/1440979/21/1","title":"ABN Amro compenseert woekerrente","text":"ABN Amro compenseert honderdduizenden klanten die jarenlang te veel rente betaalden over hun lening. Gedupeerden kunnen een bedrag van tussen de 50 en 1.750 euro tegemoetzien.  \n  \nHet gaat om klanten die in de periode vanaf 2008 een persoonlijke lening met variabele rente hadden bij ABN Amro, of een van de dochterbedrijven Alfam en ICS. In een deel van de gevallen betrof het een betaalrekening waarop klanten rood konden staan. Met het geld kochten ze bijvoorbeeld een televisie of computer.  \n  \nDe rente die zij betaalden over deze financiële producten, zou moeten meebewegen met de marktrente. Dat gebeurde lang niet altijd. Vanaf de herst van 2008 begonnen de marktrentes aan een steile daling. Desondanks bleef ABN Amro een hoge rente in rekening brengen. Van alle klanten met een doorlopend consumptief krediet hebben er volgens een woordvoerder 'ruim 200 duizend' te veel betaald.\n\n'Nette regeling'\n\n'De klant had op bepaalde momenten mogen verwachten dat de variabele rente meebewoog met de marktrente', zegt David Minderhoud, bij ABN Amro verantwoordelijk voor consumptief krediet. 'Daar waar dit onvoldoende is gebeurd, zetten we dat recht.' Zo blijkt uit een uitspraak van het klachteninstituut voor financiële dienstverleners Kifid dat de bank één klant jarenlang rentetarieven oplegde van 8,5 tot 9,6 procent. Dit terwijl de marktrente aan het kelderen was.  \n  \nDirecteur Sandra Molenaar van de Consumentenbond, die namens gedupeerden onderhandelde over de compensatie, spreekt van een 'nette regeling'. 'ABN Amro neemt zijn verantwoordelijkheid en daar zijn we blij mee. Temeer omdat de bank zelf de betreffende klanten gaat benaderen.'  \n  \nDe komende maanden moeten de eersten het geld op de rekening hebben staan. Eind 2022 hoopt de bank de hele affaire te hebben afgehandeld.  \n  \nABN Amro is niet de enige bank die zich te buiten ging aan woekerrentes. Het Kifid stelde de afgelopen jaren meerdere klanten met doorlopende kredieten met variabele rentes in het gelijk. Daarop kwam vorige maand Rabobank al over de brug. De bank verwacht zo'n 150 duizend klanten - ook van dochterondernemingen Freo en Fideaal - schadeloos te stellen. De precieze compensatieregeling moet eind 2021 klaar zijn.  \n  \nDe Consumentenbond wijst er op dat ook andere banken, zoals het Spaanse Santander en Hollandsche Disconto Voorschotbank (onderdeel van Vesting Finance), zich hieraan hebben bezondigd. 'We hebben ze vriendelijk doch indringend gevraagd ook in gesprek te gaan met ons, maar ze reageren niet', laat een woordvoerder weten. Voormalig marktleider Crédit Agricole, in Nederland actief met merken als Interbank en Voordeelbank, trok eerder wél 123 miljoen euro uit voor schadevergoedingen.  \n  \nTegenwoordig is dit soort kredieten niet erg populair meer. Leningen met een vooraf afgesproken looptijd en vaste rente zijn minder duur geworden. Uit cijfers van De Nederlandsche Bank blijkt dat de gemiddelde rente op consumptief krediet voor huishoudens in tien jaar tijd bijna is gehalveerd. In 2011 betaalden klanten nog gemiddeld een kleine 5,5 procent rente. Dat is nu gedaald naar 2,8 procent.\n\nNieuwe tegenvaller\n\nDe misstap kost ABN Amro zo'n 250 miljoen euro. Daarvan was 30 miljoen euro al voorzien. De rest gaat ten koste van de winst in het derde kwartaal. Het is niet de eerste financiële tegenvaller voor de bank, die nog altijd voor meer dan de helft in handen is van de Nederlandse overheid.  \n  \nBegin dit jaar kwam het tot een schikking met het Openbaar Ministerie. Vanwege de lakse omgang met crimineel geld betaalt de bank bijna een half miljard euro. Volgens justitie had de bank 'moeten zien dat bepaalde geldstromen die via de rekeningen van ABN Amro liepen, mogelijk afkomstig waren uit misdrijf'. Het onderzoek naar mogelijke betrokkenheid van oud-bestuurders Gerrit Zalm, Chris Vogelzang en Joop Wijn loopt nog.  \n  \nDeze zomer dook de bank opnieuw op in een justitieel onderzoek, dit keer naar Morgan Stanley. De Amerikaanse zakenbank wordt ervan verdacht tussen 2009 en 2013 gerommeld te hebben met de dividendbelasting. ABN Amro zou hierbij geholpen hebben.","intensity":0,"negativity":0,"cluster_id":59,"similar_texts":"text487"},{"id":"21","publisher":"Trouw","date":"2021-09-07","url":"https://krant.trouw.nl/titles/trouw/8321/publications/1348/articles/1440986/12/3","title":"Activisten veroordeeld tot lange celstraffen","text":"De Wit-Russische activiste Maria Kolesnikova is veroordeeld tot elf jaar celstraf. Zij was een van de leiders van de massale protesten tegen president Aleksandr Loekasjenko vorig jaar. Oppositielid Maxim Znak, ook advocaat van Kolesnikova, kreeg tien jaar.  \n  \nKolesnikova was een van tienduizenden demonstranten die vorig jaar werden opgepakt tijdens de protesten tegen Loekasjenko. De president is sinds 1994 aan de macht in de voormalige Sovjet-republiek en werd vorig jaar in gemanipuleerde verkiezingen met 80 procent van de stemmen herkozen. In aanloop naar de stembusgang werden veel van zijn tegenstanders gearresteerd. Het Westen legde Wit-Rusland sancties op.","intensity":0,"negativity":0,"cluster_id":20,"similar_texts":"text365"},{"id":"22","publisher":"Trouw","date":"2021-09-08","url":"https://krant.trouw.nl/titles/trouw/8321/publications/1349/articles/1441704/19/2","title":"Advocaat buigt met Irak diep voor Iran","text":"### Voetbal\n\nDick Advocaat heeft ook zijn tweede wedstrijd als bondscoach van Irak niet kunnen winnen. In Doha was Iran in de WK-kwalificatie te sterk: 0-3. Eerder zag de Haagse trainer zijn elftal gelijkspelen tegen Zuid-Korea (0-0). Feyenoorder Jahanbakhsh zette Iran op voorsprong. Taremi maakte er halverwege de tweede helft 0-2 van. In de slotminuut scoorde ook Gholizadeh nog. Irak staat met 1 punt op de laatste plaats in de poule.","intensity":0,"negativity":1,"cluster_id":27,"similar_texts":"text777"},{"id":"23","publisher":"Algemeen Dagblad","date":"2021-09-08","url":"https://krant.ad.nl/titles/algemeendagblad/7908/publications/26032/articles/1441697/38/1","title":"Advocaat moet al hopen op wonder","text":"### wk-kwalificatie irak - iran\n\nZo snel als Davy Klaassen in Amsterdam toesloeg tegen de Turken, zo snel rekende Iran gisteren af met buurman Irak. Voor Dick Advocaat op zijn plek in de dug-out kon gaan zitten, had Alireza Jahanbakhsh koppend de stand al op 0-1 gebracht.  \n  \nDe 73-jarige bondscoach van Irak schudde mismoedig zijn hoofd. Uitgerekend Jahanbakhsh, de buitenspeler die hij als trainer van Feyenoord al eens vruchteloos naar de Kuip trachtte te halen, was de doelpuntenmaker.  \n  \nIrak wil als betrekkelijke voetbaldwerg zo vreselijk graag voor het eerst sinds Mexico 1986 naar een WK en heeft zijn sportieve lot volledig in handen van Advocaat gelegd. Maar na het puntje in Seoel tegen Zuid-Korea (0-0) was het onder de airconditioning van het Khalifa Stadion in Doha een lange zit voor de Hagenaar. Iran koesterde de voorsprong tegen de rivaal, incasseerde de overtredingen van Iraakse zijde en deelde zelf uit, maar kwam in de eerste helft nauwelijks in problemen.\n\nKnokkers zonder brille\n\nAdvocaat overlegde met zijn assistenten Zejlko Petrovic en Cor Pot over hoe alsnog toe te slaan. Irak werd na de pauze wel iets gevaarlijker, maar het is een formatie van knokkers en duidelijk niet van brille. Na de 0-2 van Mehdi Taremi was het voorbij. Vlak voor tijd maakte Ali Gholizadeh er nog 0-3 van.  \n  \nAdvocaat, die eind deze maand zijn 74ste verjaardag viert, brak zijn pensioen al zo vaak af. Hij verlengde dan keer op keer zijn lange trainersloopbaan na het 'juiste' telefoontje van bijvoorbeeld Sparta, FC Utrecht en Feyenoord. Of het feit dat Irak hem weer naar het veld lokte een keuze is geweest met perspectief op sportief succes, is zeer de vraag.  \n  \nDaar komt bij dat door de Aziatische voetbalbond AFC niet bepaald lichtzinnig met de coronamaatregelen wordt omgesprongen. De elftallen van Irak en Iran mochten dan hun intrek hebben genomen in het luxueuze Al Aziziah Boutique Hotel, de bewegingsvrijheid van de spelers en de technische staf had iets weg van een strenge kostschool. Door de gangen van het hotel wandelen mocht nog net, een kop koffie in de lobby was al strikt verboden. De training was een uitje voor de spelers, tussen het voortdurende testen op het virus door.\n\nAlles of niets\n\nMet één punt uit de eerste twee wedstrijden zijn Advocaat en Irak héél ver verwijderd van een terugkeer naar Qatar in november 2022. Volgende maand is het al meteen alles of niets. Eerst de thuiswedstrijd tegen Libanon, die wederom in Doha zal worden afgewerkt. Vervolgens de uitwedstrijd tegen de Verenigde Arabische Emiraten van bondscoach Bert van Marwijk, die eveneens nog geen overwinning boekte in de kwalificatiereeks. De verliezer mag zich waarschijnlijk kansloos achten, al zijn er twee rechtstreekse tickets én een plaatsbewijs via de play-offs te verdienen in poule A.  \n  \nVoor Jahanbakhsh is er volop tijd om na te genieten van deze interlandperiode. De rechterspits van Feyenoord schoot Iran donderdag langs Syrië en scoorde tegen Irak dus opnieuw. De eerstvolgende competitiewedstrijd van zijn club tegen Heracles is uitgesteld tot december en de Europese ontmoeting dinsdagmiddag in Israël tegen Maccabi Haifa slaat hij over om niet in problemen te komen in zijn geboorteland. Daar worden ontmoetingen met Israëliërs niet gewaardeerd.  \n  \nDe eerstvolgende wedstrijd voor de Iraniër is nu pas op 19 september, als Feyenoord op bezoek gaat bij PSV.","intensity":0,"negativity":1,"cluster_id":27,"similar_texts":"text37"},{"id":"24","publisher":"De Telegraaf","date":"2021-09-08","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/b82a99d20cc99c0da8591d4d388329f7/web/OPS/cciobjects.json&hash=7534225542120f524ba9#/pages/34","title":"Afscheid in stijl","text":"Afscheid in stijl\n\nBotic van de Zandschulp mag New York met opgeheven hoofd verlaten. Hij verdiende dankzij het bereiken van de kwartfinale op de US Open zo’n 375.000 euro en springt van plaats 117 naar 62 op de wereldranglijst.\n\nFoto ANP/HH\n\nBotic van de Zandschulp toont zijn kwaliteiten in het Arthur Ashe Stadium, het grootste tennisstadion ter wereld. Maar hij is niet opgewassen tegen de sterke Rus Daniil Medvedev.\n\nFoto’s \n\nGetty Images \n\n❮❯\n\nUitgeschakelde Botic van de Zandschulp heeft naam gevestigd\n\nAMSTERDAM De droomreis van Botic van de Zandschulp in New York is voorbij, maar de teleurstelling zal van korte duur zijn. De Veenendaalse verrassing toonde de wereld zijn ongekende kwaliteiten, stormt de top-100 binnen, verdient veel geld en is een schat aan ervaring rijker. Daartoe behoort ook de min of meer logische nederlaag tegen Daniil Medvedev in de kwartfinale: 6-3, 6-0, 4-6, 7-5.\n\nDe nummer twee van de wereld uit Rusland wordt ook wel eens als ’geniale beer’ betiteld. Niet dat deze 1,98 meter lange bonenstaak op een beer lijkt, maar zijn achternaam is afgeleid van het Russische woord voor dit dier (medved). Geniaal is hij op en buiten de tennisbaan, want Medvedev spreekt verschillende talen vloeiend en maakte slimme keuzes in zijn leven. Bovendien is hij als tennisser tactisch sterk en wacht hij in de rally’s geduldig op zijn kans. \n\nIn de dagen voor deze kwartfinale ontstond er tijdens interviews en analyses een grappige competitie tussen iedereen die oefende bij het uitspreken van de naam Botic van de Zandschulp. Medvedev zelf kan dat heel goed, zo bleek tijdens twee interviews. Hij schraapte zijn keel bij het uitspreken van de s-c-h en moest er zelf smakelijk om lachen. Waarschijnlijk heeft hij geoefend met zijn Nederlandse manager Olivier van Lindonk.\n\nDe Russische grootheid was ook goed voorbereid op de kwartfinale zelf, zo bleek in de eerste twee sets. Hij speelde solide en zonder echt uit te blinken haalde hij de openingsset makkelijk binnen door de service van Van de Zandschulp maar liefst drie keer te breken. Die had onmiskenbaar wat last van aanvangszenuwen en kreeg ook zichtbaar problemen met zijn linkerbovenbeen. Dat resulteerde in een vervelende bagel (6-0) en na een uur tennis zag het er vanuit Nederlands perspectief heel slecht uit. Toen ook nog een fysiotherapeut werd opgetrommeld om Van de Zandschulp aan zijn bovenbeen te behandelen, leek het einde van de partij nabij.\n\nMaar in set nummer drie toonde VdZ onverwacht zijn klasse. Hij serveerde sterk, strooide met effectieve dropshots en sloeg uit onverwachte hoeken overtuigende ’winners’. Medvedev leek zelfs even verbouwereerd na zijn eerste setverlies bij deze US Open.\n\nIn de vierde set werd op hoog niveau gestreden waarbij niets meer te zien was van de fysieke problemen bij Van de Zandschulp. Maar hij had de pech dat Medvedev zo sterk was dat hij in zijn zes opslaggames slechts twee punten verloor. Van de Zandschulp kreeg het publiek nog achter zich toen hij bij 5-4 een matchpoint voor Medvedev onschadelijk maakte, maar een paar minuten later werd het vonnis definitief geveld.\n\n„Hij heeft een geweldig niveau laten zien”, sprak Medvedev over zijn tegenstander na de laatste klap. „Dit was een hell of a match en ik was heel blij dat ik in die vierde set zo goed serveerde. Het had ook fout kunnen gaan.”\n\n„Nee, ik ben niet tevreden met deze wedstrijd, want ik wil altijd winnen”, zei Van de Zandschulp zelf. „Als ik de vijfde set had gehaald, had er van alles kunnen gebeuren. Misschien ben ik straks tevreden als ik in het vliegtuig zit, maar nu nog niet. Nou ja, het was allemaal wel heel bijzonder hier. Ik kan eigenlijk nog steeds niet geloven dat ik de kwartfinale van de US Open heb gehaald.” \n\nOndanks zijn nederlaag heeft Van de Zandschulp ook in het Arthur Ashe Stadium, het grootste tennisstadion ter wereld, zijn bijzondere kwaliteiten getoond. Dit tegen de op één na beste speler van dit moment. Van de Zandschulp kan met opgeheven hoofd afscheid nemen van dit evenement en zijn zegeningen tellen. Tijdens zijn eerste trip naar Amerika won hij zeven van de acht wedstrijden, verdiende hij zo’n 375.000 euro en springt hij van plaats 117 naar 62 op de wereldranglijst.\n\nDat laatste biedt hem de mogelijkheid om zich in te schrijven voor de betere ATP-toernooien waarbij hij veel sterke tegenstanders zal ontmoeten. Dat is goed voor zijn ontwikkeling, maar het is wel de vraag hoe Van de Zandschulp met zijn nieuwe status zal omgaan. Zijn naam is nu gevestigd en de druk zal toenemen. Kan hij dat aan als de flow van deze US Open voorbij is? Van de Zandschulp: „Ik kijk er naar uit om die toernooien te spelen en ben niet bang voor de druk.” \n\nCoach Michiel Schapers waagt zich niet aan voorspellingen als het gaat om de ranking die Van de Zandschulp zou kunnen halen. „Toen ik zelf tenniste, vroegen ze dat ook altijd aan mij”, zegt de man die in de jaren tachtig lang de beste Nederlander was. „Ik antwoordde altijd: ’Ik heb geen glazen bol, maar ik weet wel dat ik heel hard mijn best ga doen’.” Dat advies zal Schapers vast ook aan Van de Zandschulp geven. \n\n’Misschien ben ik straks tevreden als \n\nik in het vliegtuig zit, maar nu nog niet’","intensity":0,"negativity":0,"cluster_id":57,"similar_texts":"text661"},{"id":"25","publisher":"De Telegraaf","date":"2021-09-08","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/b82a99d20cc99c0da8591d4d388329f7/web/OPS/cciobjects.json&hash=0bc3fc629b56e11b9b4a#/pages/26","title":"AH doet in alle winkels ’oud’ brood in de ramsj","text":"AH doet in alle winkels ’oud’ brood in de ramsj\n\ntegen verspilling\n\nSupermarktketen Albert Heijn gaat voortaan in alle winkels goedkoop ’brood van gisteren’ verkopen. Het brood wordt de dag nadat het vers in de winkel kwam tot 11.00 uur verkocht voor een lage prijs. Een half brood gaat 25 cent kosten, een heel brood en een zak bolletjes 50 cent.\n\nHet gebeurt al in veertig winkels, maar gaat binnen enkele weken landelijk plaatshebben. De bedoeling is om verspilling tegen te gaan. „Iets meer dan 1% van de producten die wij inkopen, belandt niet op het bord van onze klant. Dat is zonde”, zegt Anita Scholte op Reimer, verantwoordelijk voor Kwaliteit en Duurzaamheid bij Albert Heijn.","intensity":0,"negativity":1,"cluster_id":10,"similar_texts":"text136"},{"id":"26","publisher":"Algemeen Dagblad","date":"2021-09-08","url":"https://krant.ad.nl/titles/algemeendagblad/7908/publications/26032/articles/1441697/7/2","title":"AH gaat oud brood verkopen","text":"Supermarktketen Albert Heijn gaat in alle winkels goedkoop 'brood van gisteren' verkopen. Het wordt de dag nadat het vers in de winkel kwam, tot 11.00 uur verkocht voor een lage prijs: een half brood voor 25 cent en een heel brood en een zak bolletjes voor 50 cent. Dat gebeurt al in veertig winkels, maar binnen enkele weken dus landelijk.  \n  \n,,Iets meer dan 1 procent van de producten die wij inkopen, belandt niet op het bord van onze klant,'' zegt Anita Scholte op Reimer, verantwoordelijk voor Kwaliteit en Duurzaamheid bij Albert Heijn. ,,Dat lijkt misschien mee te vallen, maar het is wat ons betreft te veel. Dat is niet alleen zonde van het eten, maar ook van de tijd en de energie die in de productie ervan is gestoken.''  \n  \nAH is overigens niet de enige supermarkt die oud brood voor een gereduceerde prijs verkoopt.","intensity":0,"negativity":1,"cluster_id":10,"similar_texts":"text747"},{"id":"27","publisher":"De Telegraaf","date":"2021-09-07","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/28c0e564c1dedfd894087e0f3385d782/web/OPS/cciobjects.json&hash=1bdbb39bf467ec957afd#/pages/34-35","title":"Alfa Romeo bevestigt komst Bottas","text":"Alfa Romeo bevestigt komst Bottas\n\nValtteri Bottas \n\nAMSTERDAM Valtteri Bottas rijdt de komende jaren definitief voor het Formule 1-team van Alfa Romeo. Beide partijen zijn een meerjarig contract overeengekomen. De switch van Bottas van Mercedes naar Alfa Romeo hing al weken in de lucht. De Fin (32) debuteerde in 2012 bij Williams en maakte na 2016 de overstap naar Mercedes, waar hij wereldkampioen Nico Rosberg verving. De voorbije twee jaren eindigde hij als tweede in de WK-stand achter Lewis Hamilton.\n\nHamilton zal op zijn beurt bij Mercedes vanaf volgend jaar worden vergezeld door George Russell, die de overstap gaat maken van Williams naar het topteam. Deze deal wordt naar verwachting vandaag officieel aangekondigd.","intensity":0,"negativity":0,"cluster_id":47,"similar_texts":"text407"},{"id":"28","publisher":"NRC Handelsblad","date":"2021-09-07","url":"https://www.nrc.nl/nieuws/2021/09/06/vaccinatie-baas-en-werknemer-botsen-a4057343#20210907-79792-101","title":"Baas en werknemer botsen over vaccinatie want de een heeft een zorgplicht en de ander zijn privacy","text":"Vaccinatiediscussie Controleren of iemand is gevaccineerd mag de werkgever niet, maar hij moet er wel voor zorgen dat de werkomgeving voor iedereen veilig is.  ,Nu de zomervakantie ten einde loopt, barst rond de werkvloer de vaccinatiediscussie los.Vakbond FNV krijgt een „oplopend aantal” bezorgde mails en telefoontjes van leden binnen. Klopt het wel dat mijn baas een vaccinatiebewijs vraagt? Waarom hoeven mijn gevaccineerde collega’s geen mondkapje te dragen en ik wel? De laatste weken kreeg de FNV al tachtig van zulke meldingen binnen, zegt vicevoorzitter Kitty Jong.Tegelijk vinden werkgevers dat de strenge privacyregels beginnen te knellen. Zij mogen geen medische informatie registreren van hun personeel – ook niet hun vaccinatiestatus. Zelfs een leidinggevende die ernaar vraagt, bevindt zich op juridisch glad ijs: een werknemer kan zich gedwongen voelen om privacygevoelige informatie te delen.Ik krijg het werkgevers niet uitgelegd dat ze klanten wel en personeel niet om een vaccinatiebewijs mogen vragen Bedrijven willen die vraag wél kunnen stellen, zegt werkgeversvereniging AWVN na een enquête onder ruim zeshonderd bedrijven. Zeven op de tien bedrijven wil een vaccinatiestatus kunnen opvragen, meldde de vereniging die bedrijven adviseert bij personeelszaken en cao-onderhandelingen. Een even groot aantal is van plan om dat ook dat te doen, zodra het wordt toegestaan.\n\nLees ook: De vaccinatiegraad blijft steken. Wat kan het kabinet nog doen?\n\n„Wij zien een tegenstelling tussen de privacywet en de plicht om werknemers een veilige werkomgeving te bieden”, zegt een woordvoerder van de AWVN. „En ik krijg het werkgevers niet uitgelegd dat ze hun klanten wel om een vaccinatiebewijs mogen vragen en hun personeel niet.”Bedrijvenclubs VNO-NCW en MKB-Nederland pleitten vrijdag al voor meer ruimte om te controleren of werknemers gevaccineerd of getest zijn, of recent hersteld van corona. En om daar consequenties aan te kunnen verbinden, zoals het aanbieden van een andere functie aan ongevaccineerden.Zo zet de werkgeverslobby druk op het kabinet, dat tot nu toe vooral het werknemersrecht verdedigt om medische informatie voor je te houden. Sinds donderdag spreken de werkgeversclubs hierover met de ministeries van Economische Zaken en Sociale Zaken, die ook de vakbonden hierbij betrekken. Zij zijn juist fel tegen de mogelijkheid om werkgevers meer zicht te geven op de vaccinatiestatus van medewerkers. „Je gaat over je eigen lijf en wat je daarover kwijt wilt”, zegt Jong van de FNV. Ook vraagt ze zich af: wat willen werkgevers doen met die informatie?In de AWVN-enquête zeggen de meeste bedrijven die kennis te zullen gebruiken om negatieve testuitslagen te vragen (driekwart) of extra beschermingsmaatregelen te nemen (60 procent). Een kleiner deel denkt aan veel verdergaande consequenties, zoals het ‘op non-actief stellen’ van werknemers (12 procent) of zelfs ontslag (8 procent). „Daar zit onze grootste pijn”, zegt FNV’er Jong.Werkgevers willen vooral zicht op de vaccinatiestatus bij beroepen die veel contact hebben met klanten of patiënten, of waar afstand houden lastig is. Zoals in de thuis- en gehandicaptenzorg. Daar zeiden de brancheorganisaties donderdag al dat ze willen weten welke werknemers zijn ingeënt. Zij wijzen erop dat ze niet alleen hun werknemers, maar ook hun patiënten een veilige omgeving moeten bieden.Maar ook in die branches wil de FNV niet tornen aan de privacy van werknemers. „Vaak zijn er minder ingrijpende maatregelen mogelijk”, zegt Jong. „Waarom zou je voor zorgverleners niet gewoon het dragen van beschermingsmiddelen zoals mondkapjes in stand houden? Je weet ook niet of je bij een gevaccineerde patiënt komt, of bij een van de 700.000 mensen bij wie het vaccin niet goed werkt.”\n\nLees ook dit opinieartikel: ‘Leven met het virus’ is geen leven\n\nUitvechten in de rechtszaalDeze botsende belangen tussen werkgevers en werknemers zullen niet alleen worden uitgevochten in de politiek, maar ook in de rechtszaal, zegt arbeidsrechtadvocaat Pascal Besselink van juridisch dienstverlener DAS. „Vonnissen hierover zijn er nog niet, maar zullen er zeker komen.” De rechter moet dan afwegen of de grondrechten en privacy van de werknemer zwaarder wegen dan de zorgplicht van de werkgever. Werkgevers mogen in ieder geval geen vaccinatieplicht opleggen, zegt Besselink. „Maar wellicht mogen ze ongevaccineerden in specifieke functies, bijvoorbeeld in de zorg, wel tijdelijk overplaatsen.”\n\nLees ook: Gevaccineerd? Daar mag de baas niet zomaar naar vragen\n\nDaarvoor zullen rechters zich ook moeten mengen in medische discussies. Zoals de vraag: hoeveel verschil maakt een vaccinatie? Tot dusver blijkt uit onderzoek dat gevaccineerden minder makkelijk besmet raken met het coronavirus. Maar áls zij besmet zijn, kunnen ze het nog steeds overdragen. Of ze dat even sterk doen als niet-gevaccineerden is nog niet duidelijk.\n\nNieuwsbrief\n\nNRC Vandaag\n\nElke ochtend een overzicht van onze beste stukken en al het belangrijke andere nieuws\n\nInschrijven\n\nEen versie van\n\ndit artikel\n\nverscheen ook in\n\nNRC Handelsblad\n\nvan 7 september 2021\n\nEen versie van\n\ndit artikel\n\nverscheen ook in\n\nNRC in de ochtend\n\nvan 7 september 2021","intensity":0,"negativity":2,"cluster_id":42,"similar_texts":"text29"},{"id":"29","publisher":"De Telegraaf","date":"2021-09-08","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/b82a99d20cc99c0da8591d4d388329f7/web/OPS/cciobjects.json&hash=66994b98fefe4902fbb1#/pages/32","title":"BACK OM TE KOESTEREN","text":"BACK OM TE KOESTEREN\n\nJong Oranje-speler Jeremie Frimpong (l.) maakt een uitstekende indruk tegen Jong Moldavië.\n\nFOTO ANP/HH\n\n❮❯\n\nJeremie Frimpong geeft zijn visitekaartje af bij Jong Oranje\n\nDEVENTER Een nieuwe kwalificatiereeks voor het EK leverde bij Jong Oranje in het thuisduel met Moldavië (3-0) ook weer genoeg nieuwe gezichten op. De meest opvallende was die van Jeremie Frimpong, de rechtsback van Bayer Leverkusen die nooit voor een Nederlandse club uitkwam. ’Zeist’ doet er verstandig aan om het talent, dat ook voor Ghana en Engeland mag uitkomen, warm te maken voor het grote Oranje.\n\nTe midden van de household names als die van Sven Botman (met Lille kampioen van Frankrijk), linksback Mitchel Bakker (ex-PSG) en de aanvallers Myron Boadu (AS Monaco), Brian Brobbey (RB Leipzig) en Joshua Zirkzee (Anderlecht) vond in de Adelaarshorst het voorstelrondje plaats van doelman Fabian de Keijzer (FC Utrecht), de verdediger Neraysho Kasanwirjo (FC Groningen) en de middenvelders Melayro Bogarde (Hoffenheim) en Quinten Timber. En Frimpong dus.\n\nVoor Timber was het sowieso een speciale week, omdat hij zich zondag terugvond op het trainingsveld van het Nederlands elftal. Voor even was Timber herenigd met zijn tweelingbroer en international Jurriën. Dat de speler eveneens een grote belofte is, showde hij bij tijd en wijle in Deventer, onder meer in de aanloop naar de 1-0 van Zirkzee, waaraan een functionele panna van de fonkelnieuwe FC Utrecht-speler voorafging.\n\nMaar minstens zo bijzonder was de week van Frimpong geweest. Want who the hell is Jeremie Agyekum Frimpong? Goeie vraag. De 20-jarige rechtsback, die met zijn snelheid, accuratesse en venijnige voorzetten een prima indruk maakte, woonde alleen zijn eerste zeven levensjaren in Nederland. Daarna ruilde het gezin Frimpong, van Ghanese komaf, Amsterdam in voor Manchester. Jeremie was zeven destijds.\n\nVoetballen deed het kleine raspaardje op straat en in het park, totdat hij twee jaar later werd ontdekt door een jeugdscout van Manchester City. Niet een verkeerde club om door gescout te worden. Frimpong doorliep de gehele jeugdopleiding van The Citizens, speelde er met het oudste jeugdteam de UEFA Youth League, voordat hij in 2019 werd opgehaald door het Schotse Celtic. Daar verdiende Frimpong in anderhalf jaar tijd een bekoorlijke transfer naar Bayer Leverkusen, dat maar liefst elf miljoen euro betaalde voor de back, die op beide flanken uit de voeten kan. \n\nEn in het Roergebied vertolkt Frimpong allesbehalve een bijrolletje. De rechtsback speelde tot nu toe alles bij Bayer, de nummer twee van de Bundesliga. Alleen al om die reden, en omdat hij op het biljartenlaken aan de Vetkampstraat een uitstekende wedstrijd speelde, moeten alle alarmbellen in de Zeister bossen afgaan. Want gezien het Ghanese paspoort van zijn moeder en het feit dat hij ruim tien jaar in Engeland woonde, heeft de in Amsterdam geboren Frimpong met het oog op een interlandcarrière de keuze uit drie landen. \n\nHet zou wat zijn als de KNVB in navolging van Noussair Mazraoui en Sergiño Dest opnieuw een kundige rechtsback door de vingers zou zien glippen. Maar als het aan de rechtsback in kwestie ligt, gaat dat niet gebeuren. „Ik ben in Nederland geboren, dus voor mij is het simpel: ik wil voor Oranje spelen. Het grote Oranje.”\n\nEn dat zegt een speler die pas zijn allereerste competitieve wedstrijd op Nederlandse bodem speelde. „Klopt. Ik heb één keer eerder voor een Nederlands team gespeeld: Oranje onder 19. We speelden toen uit in Armenië.” Frimpong vult aan dat hij het een ’gigantische eer’ zou vinden als Louis van Gaal hem naar het grote Oranje zou halen. En dan kunnen Engeland en Ghana fluiten naar de veelbelovende vleugelverdediger. Eén dingetje: de in Engeland getogen back spreekt niet of nauwelijks Nederlands. „Maar ik kan het wel verstaan. Hopelijk leer ik er de komende tijd bij Jong Oranje nog wat nuttige woorden bij.”\n\nJong Oranje-Jong Moldavië 3-0 (2-0). 31. Zirkzee 1-0, 45+1. Ekkelenkamp 2-0, 55. Brobbey 3-0. \n\nJong Oranje: De Keijzer; Frimpong (84. Hoever), Kasanwirjo, Botman, Bakker (67. Maatsen); Ekkelenkamp, Bogarde, Timber (76. D. van Kaam), Brobbey (84. Fofana), Zirkzee, Boadu (76. Redan).\n\n’Ik ben in Nederland geboren, dus ik wil voor Oranje spelen’","intensity":1,"negativity":0,"cluster_id":7,"similar_texts":"text776"},{"id":"30","publisher":"Algemeen Dagblad","date":"2021-09-08","url":"https://krant.ad.nl/titles/algemeendagblad/7908/publications/26032/articles/1441697/26/2","title":"Beeld boze Lil'Kleine","text":"De mishandeling van een 28-jarige man in club Olivia in Amsterdam, waarvoor rapper Lil' Kleine wordt vervolgd, is vastgelegd op camerabeelden. Deze zitten in het strafdossier, zegt de advocaat van een van de medeverdachten.","intensity":0,"negativity":0,"cluster_id":11,"similar_texts":"text294"},{"id":"31","publisher":"De Telegraaf","date":"2021-09-07","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/28c0e564c1dedfd894087e0f3385d782/web/OPS/cciobjects.json&hash=c9fcb9022c0f3b1a6b87#/pages/22-23","title":"Beveiligers blijven","text":"Beveiligers blijven\n\nUWV steekt stokje voor ontslag G4S-medewerkers.\n\nHet ontslag van negentien medewerkers door beveiligingsbedrijf G4S op Schiphol mag niet doorgaan. G4S wilde van de werknemers afscheid nemen omdat er niet genoeg werk was op de luchthaven, maar uitkeringsinstantie UWV gaat daar niet in mee. Het UWV oordeelt dat het beveiligingsbedrijf ’niet aannemelijk heeft gemaakt dat er sprake is van structurele werkvermindering’. Vakbond CNV maakte vanwege ’een rammelend verhaal’ bezwaar tegen de ontslagaanvraag, aangezien er genoeg werk was en regelmatig verlofaanvragen werden afgewezen. CNV-onderhandelaar Erik Maas zegt ’dik tevreden’ te zijn met de uitspraak. G4S gaat met het UWV in gesprek.","intensity":0,"negativity":0,"cluster_id":66,"similar_texts":"text701"},{"id":"32","publisher":"Trouw","date":"2021-09-07","url":"https://krant.trouw.nl/titles/trouw/8321/publications/1348/articles/1440986/12/5","title":"Bewoners aan kust hebben geen drinkwater meer","text":"Verschillende dorpen en stadjes aan de kust in het noorden van de Amerikaanse staat Californië hebben geen drinkwater meer voor inwoners, meldt de lokale krant The Press Democrat. Dat is sinds de jaren zeventig niet meer voorgekomen. De overheid heeft een plan opgesteld om dagelijks bijna een half miljard liter drinkwater met vrachtwagens naar de kust te vervoeren. De transporten kosten bijna een miljoen dollar per maand. In landelijke gebieden in Californië halen veel dorpen en steden hun water uit rivieren. Ook hebben grondeigenaren vaak rechten om oppervlaktewater te gebruiken. Maar door de extreme droogte is er weinig water.","intensity":0,"negativity":0,"cluster_id":21,"similar_texts":"text230"},{"id":"33","publisher":"De Volkskrant","date":"2021-09-08","url":"https://krant.volkskrant.nl/titles/volkskrant/7929/publications/1354/articles/1441701/24/3","title":"Boete en stadionverbod voor fans die in Eindhoven veld op renden bij interland Oranje","text":"Alle bezoekers aan de WK-kwalificatiewedstrijd van het Nederlands elftal tegen Montenegro die zaterdag in Eindhoven het veld op kwamen, krijgen een stadionverbod. In totaal renden zeker zestien fans het veld op, onder wie de 13-jarige Amin die in de slotfase van het duel erin slaagde om ongehinderd een selfie te maken met Memphis Depay. De Amsterdamse jongen deed een dag later trots zijn verhaal op diverse tv-zenders.  \n  \nZijn ouders kregen dinsdag in een telefonisch gesprek van de KNVB te horen dat hij, net als de andere veldbetreders, in principe vijf jaar lang niet in een stadion mag komen. Voor degenen voor wie het de eerste overtreding betreft, kan het stadionverbod worden verlaagd naar 15 maanden (en 45 maanden voorwaardelijk). Ze moeten dan een alternatieve straf aanvaarden.  \n  \nIedereen die het veld op kwam, krijgt ook een boete. Die is normaal gesproken 450 euro, maar voor Amin heeft de KNVB zijn leeftijd meegewogen. Voor de jonge selfiemaker bedraagt de boete 100 euro.  \n  \nOpvallend was het gemak waarmee Amin in de laatste minuut van de reguliere speeltijd het veld op kon komen. Terwijl het spel stil lag, rende hij naar Depay, die bereid was om even te poseren. 'Ik zag hem al van verre aan komen', zei de aanvaller van FC Barcelona en Oranje. 'Ik weet dat het niet hoort, maar als hij er dan is, maak ik een foto.'","intensity":0,"negativity":0,"cluster_id":44,"similar_texts":"text306"},{"id":"34","publisher":"Trouw","date":"2021-09-07","url":"https://krant.trouw.nl/titles/trouw/8321/publications/1348/articles/1440986/11/4","title":"Bom uit Tweede Wereldoorlog gevonden in Drenthe","text":"Een wandelaar heeft maandag een vliegtuigbom gevonden in een bos bij de Johannes Postweg in het Drentse dorp Darp. De Explosieven Opruimingsdienst Defensie (EOD) is bezig met een plan om de bom onschadelijk te maken. Rondom de vliegtuigbom is een gebied van 100 meter afgezet, maar de situatie is stabiel. Er zijn geen wegen in de omgeving afgezet. De EOD is nog aan het onderzoeken of de bom ter plaatse tot ontploffing wordt gebracht of dat deze moet worden overgebracht naar een andere locatie. De vliegtuigbom is een 500-ponder, een type dat vaak door de Britten werd gebruikt tijdens WO II.","intensity":0,"negativity":1,"cluster_id":63,"similar_texts":"text670"},{"id":"35","publisher":"NRC Handelsblad","date":"2021-09-07","url":"https://www.nrc.nl/nieuws/2021/09/07/formule-1-bottas-mercedes-vanaf-2022-bij-alfa-a4057314#20210907-79792-310","title":"Bottas (Mercedes) vanaf 2022 bij Alfa","text":"Formule 1-coureur Valtteri Bottas vertrekt na dit seizoen bij Mercedes. De 32-jarige Fin gaat rijden voor Alfa Romeo, waar hij een meerjarig contract heeft getekend. Bottas neemt bij Alfa Romeo de plaats in van zijn landgenoot Kimi Räikkönen, die bezig is aan zijn laatste seizoen in de Formule 1. Naar verwachting neemt de Brit George Russell bij Mercedes de plek van Bottas over. Zevenvoudig wereldkampioen Lewis Hamilton heeft zijn contract in de zomer al met twee jaar verlengd. Bottas rijdt sinds 2017 bij Mercedes en won negen grands prix voor het team. De afgelopen twee jaar eindigde hij in het WK-klassement als tweede, achter zijn Britse teamgenoot Hamilton. (ANP)\n\nEen versie van\n\ndit artikel\n\nverscheen ook in\n\nNRC Handelsblad\n\nvan 7 september 2021\n\nEen versie van\n\ndit artikel\n\nverscheen ook in\n\nNRC in de ochtend\n\nvan 7 september 2021","intensity":0,"negativity":0,"cluster_id":52,"similar_texts":"text735"},{"id":"36","publisher":"Algemeen Dagblad","date":"2021-09-07","url":"https://krant.ad.nl/titles/algemeendagblad/7908/publications/26014/articles/1440981/39/2","title":"Bottas vertrekt bij Mercedes","text":"### Formule 1\n\nValtteri Bottas verruilt Mercedes na dit raceseizoen voor Alfa Romeo. Daar neemt de Finse coureur de plek in van zijn landgenoot Kimi Räikkönen, die bezig is aan zijn laatste seizoen in de Formule 1.  \n  \nBottas (32) rijdt sinds 2017 voor Mercedes, maar staat er vooral in de schaduw van Lewis Hamilton. Naar verwachting neemt de Brit George Russell bij Mercedes de plek van Bottas over. Zevenvoudig wereldkampioen Hamilton heeft zijn contract in de zomer al met twee jaar verlengd.  \n  \nBottas eindigde zondag in Zandvoort als derde in de Grote Prijs van Nederland, achter winnaar Max Verstappen en Hamilton.","intensity":0,"negativity":0,"cluster_id":52,"similar_texts":"text407"},{"id":"37","publisher":"De Telegraaf","date":"2021-09-08","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/b82a99d20cc99c0da8591d4d388329f7/web/OPS/cciobjects.json&hash=8ca0b10ab6dd5d83b653#/pages/14-15","title":"Brazilianen massaal straat op uit protest","text":"Brazilianen massaal straat op uit protest\n\nTegenstanders van Bolsonaro protesteren tegen wat zij zien als een poging tot machtsovername. \n\nfoto AFP\n\n’Bolsonaro uit op bestorming Hooggerechtshof’\n\nBRASILIA  President Jair Bolsonaro heeft op de Braziliaanse onafhankelijkheidsdag opnieuw uitgehaald naar de rechtsprekende macht in zijn land, terwijl vele tienduizenden demonstranten op de been zijn. \n\n„We zullen niet langer accepteren dat welke autoriteit dan ook macht gebruikt om de grondwet met voeten te treden”, zei de conservatieve populist in een toespraak voor duizenden aanhangers in de hoofdstad Brasilia. Volgens hem staan vrijheid en democratie op het spel.\n\nAl langere tijd verkeert Bolsonaro op voet van oorlog met het Hooggerechtshof. Hij gebruikt de laatste tijd steeds hardere taal tegenover het hoogste rechtscollege, terwijl hij zonder bewijs blijft volhouden dat het kiessysteem vooral vanwege elektronisch stemmen fraudegevoelig zou zijn. \n\nHet hof heeft daarom vorige maand net als het hoogste verkiezingstribunaal (TSE) een onderzoek tegen hem ingesteld, dat past in al langer lopende onderzoeken naar nepnieuws dat Bolsonaro zou verspreiden.\n\nVolgens de president heeft het hof hier geen bevoegdheid voor. Ondertussen loopt er ook een onderzoek van het parlement naar mogelijke fraude bij aanbestedingen voor coronavaccins.\n\nSommige media voorspellen dat Bolsonaro op het punt staat een staatsgreep te plegen of zijn volgelingen aanzet tot een bestorming van het parlement, zoals zijn Amerikaanse oud-collega Donald Trump heeft gedaan. \n\n„We willen geen breuk, we willen geen strijd met welke macht dan ook, maar we kunnen niet accepteren dat één persoon onze democratie te gronde richt\", zei hij zonder namen te noemen. Wellicht doelt hij op Alexandre de Moraes van het Hooggerechtshof, die de president wil afzetten. Bolsonaro waarschuwde opnieuw „voor gevolgen die niemand wil” als deze rechter niet in toom wordt gehouden.\n\nIn grote steden in de grootste economie van Zuid-Amerika gaan mensen de straat op voor demonstraties tegen Bolsonaro (66), die zich wellicht verkiesbaar stelt voor een tweede termijn. Volgens tegenstanders wil de oud-militair met zijn aanhoudende kritiek op het elektronische stemsysteem twijfel creëren bij de bevolking, als argument om een eventuele verkiezingsnederlaag naast zich neer te leggen.\n\nBolsonaro geeft later op de dag nog een toespraak in de metropool São Paulo. Daar, maar ook in Rio de Janeiro en andere steden zijn tienduizenden aanhangers bijeen, zwaaiend met de Braziliaanse vlag, terwijl er ook veel tegendemonstraties zijn. „Dit is een dag voor het Braziliaanse volk, dat ons zal vertellen welke richting het op moet gaan.”\n\nEr zijn al confrontaties geweest. Zo kwam het maandagavond bij overheidsgebouwen in Brasilia tot rellen tussen Bolsonaro-aanhangers en de politie.\n\nVrees voor\n\ngeweld","intensity":1,"negativity":1,"cluster_id":8,"similar_texts":"text133"},{"id":"38","publisher":"Trouw","date":"2021-09-07","url":"https://krant.trouw.nl/titles/trouw/8321/publications/1348/articles/1440986/12/2","title":"Brazilië bibbert voor Bolsonaro's betogers","text":"Radicale aanhangers van president Bolsonaro hebben voor vandaag, Onafhankelijkheidsdag in Brazilië, protesten aangekondigd tegen het Hooggerechtshof en het Congres. Veel Brazilianen vrezen grote demonstraties en mogelijk geweld.  \n  \n\"Generaals, bereid uw troepen voor en steun meer dan 180 miljoen mensen die God, vaderland en familie eren. De rest is communist. Brazilië is er ernstig aan toe, elf bandieten (het Hooggerechtshof, red.) steunen het Congres, de grootste criminele organisatie in ons land. De Braziliaanse natie staat op. Onze onafhankelijkheid is nu of nooit. Wij geven ons niet over aan de tien procent communisten van Brazilië.\"  \n  \nDit soort teksten schreeuwt vrachtwagenchauffeur Odilon Fonseca vanuit zijn cabine met op de achtergrond een Braziliaanse vlag de wereld in en verspreidt hij op Facebook. De vrachtwagenchauffeurs zijn een van de groepen die in actie komen in de hoofdstad Brasilia en in de grootste stad, São Paulo. Andere actievoerders zijn een deel van de Pinkstergemeenten, waarvan de aanhang in Brazilië nog steeds groeit, de sojaboeren en de militaire politie. Allen hebben de traditionele familie en het geloof hoog in het vaandel en zien president Bolsonaro als de grote verdediger hiervan.  \n  \nMet name over de militaire politie maken de critici van de radicaal-rechtse president Bolsonaro zich zorgen. De politie mag volgens de wet niet in actie komen tegen democratische instituties van het land. In São Paulo werd een kolonel die opriep tot acties op 7 september dan ook geschorst. Maar onderzoeken hebben uitgewezen dat 30 procent van de militaire politie achter Bolsonaro staat. De vraag is of zij vandaag de wet zullen trotseren en wat er dan gaat gebeuren.  \n  \nAnalisten hebben op de mogelijkheid gewezen van een Braziliaanse variant van de bestorming van het Amerikaanse Congres in Washington, afgelopen 6 januari. Dat zou betekenen dat zowel het Hooggerechtshof als het Congres in Brasilia doelwit van aanvallen kan worden.  \n  \nPresident Bolsonaro heeft aangekondigd bij de protesten aanwezig te zijn en steunt ook de deelname van politieagenten. Het Hooggerechtshof onderzoekt hem en zijn zoons vanwege onder andere nepnieuws over de oppositie ten tijde van de verkiezingen in 2018 en corruptie.  \n  \nBolsonaro wil bij de verkiezingen volgend jaar oktober worden herkozen, maar staat achter in de peilingen. Zijn belangrijkste tegenstander, oud-president Luiz Inâcio Lula da Silva, is zijn voorsprong in de kiezersonderzoeken aan het vergroten.  \n  \nDe protesten tegen het Hof en het dreigen met geweld worden opgevat als een ultieme poging om het politieke tij te keren.","intensity":0,"negativity":0,"cluster_id":19,"similar_texts":"text380"},{"id":"39","publisher":"Trouw","date":"2021-09-08","url":"https://krant.trouw.nl/titles/trouw/8321/publications/1349/articles/1441704/12/3","title":"Brussel wil dwangsom voor Polen in ruzie over rechtsstaat","text":"De Europese Commissie wil met een dwangsom afdwingen dat Polen een tuchtcollege voor rechters ontbindt. De commissie heeft het Europees Hof van Justitie, dat Polen in juli opdroeg een eind te maken aan het college, om de maatregel gevraagd.  \n  \nDe commissie laat aan het hof over hoe hoog de dwangsom moet worden. Het hof kan meewegen hoe groot de Poolse economie is, maar ook hoe ernstig het de overtreding vindt en welke gevolgen die heeft voor bijvoorbeeld rechters ter plaatse. De som zou elke dag dat Polen nalaat de uitspraak van het hof uit te voeren verder oplopen. Het bedrag kan worden ingehouden op EU-subsidies die Polen ontvangt. De commissie begint ook een strafprocedure die Polen opnieuw voor het hof in Luxemburg kan brengen omdat het land opdrachten van het hof niet uitvoert. Dan kunnen boetes volgen.  \n  \nDe commissie ruziet met Polen over hervormingen van de rechterlijke macht in het land. Die tasten de onafhankelijkheid van de rechters aan, vindt Brussel, wat het Europees Hof in juli beaamde. Vanwege het conflict wordt ook de uitkering van miljarden uit het Europese coronaherstelfonds aan Polen opgehouden.","intensity":0,"negativity":1,"cluster_id":67,"similar_texts":"text787"},{"id":"40","publisher":"Algemeen Dagblad","date":"2021-09-08","url":"https://krant.ad.nl/titles/algemeendagblad/7908/publications/26032/articles/1441697/36/2","title":"Bundesliga boven bij Jong Oranje, dat ruim en simpel wint","text":"In de nostalgische Adelaarshorst beleefde de vernieuwde beloftenploeg een prettige opwarmronde in de jacht op een ticket voor het EK in Georgië en Roemenië in 2023. Het was deze week wel even wennen, voor bondscoach Van de Looi, voor 'oudgedienden' in de groep en voor de kleine tweeduizend, veelal jonge toeschouwers in Deventer.  \n  \nZij zagen dat liefst vijftien spelers bij de aftrap van de kwalificatiecyclus debuteerden op het wedstrijdformulier. Daar stonden de namen van de in de vorige eeuw geboren blikvangers als Noa Lang en Justin Kluivert, en ook de al vroeg overgehevelde Ryan Gravenberch en Devyne Rensch niet meer op.  \n  \nTen opzichte van de verloren halve finale op het EK in Hongarije begin juni, tegen Duitsland (1-2), verschenen alleen Sven Botman en Myron Boadu opnieuw aan de aftrap. Met Mitchel Bakker en Brian Brobbey vormen zij de vier B's die - mede door hun ervaring in de Europese competities en op het eindtoernooi - Jong Oranje naar het volgende EK moeten loodsen.  \n  \nEn verder? Van de Looi stelde een handvol Bundesliga-spelers op. Zo waren de backs van Leverkusen (Bakker en Frimpong), en vormden Melayro Bogarde (Hoffenheim) en Jurgen Ekkelenkamp (Hertha) een middenveld met Quinten Timber, die zijn sterke entree bij Utrecht, op wat slordigheidjes na, doortrok in het shirt van Oranje.  \n  \nJong Oranje telde niet alleen tal van nieuwe gezichten, ook de formatie was nieuw. Ten minste, in vergelijking tot de vorige cyclus, toen Van de Looi het door de buitenwacht veelvuldig bekritiseerde 4-2-2-2-systeem hanteerde. In Deventer greep hij, ondanks het ontbreken van echte vleugelspitsen, terug naar een strijdplan met drie aanvallers. De middelste, Joshua Zirkzee, opende na een half uur de score. De door Bayern München aan Anderlecht verhuurde spits schoot de bal diagonaal binnen, nadat hij dat eerder op aangeven van Brobbey had nagelaten. Met die 1-0 stand leken beide ploegen ook te gaan rusten, totdat Ekkelenkamp de bal in de slotseconden van de eerste helft, op aangeven van Bakker en via de grond, over de Moldavische doelman Silvia Smalenea liet caramboleren.  \n  \nDe 3-0 die Leipzig-aanvaller Brobbey van dichtbij binnenfrommelde na een strakke voorzet van Zirkzee leek alsnog de opmaat naar een grote score. Jong Oranje liet echter na om in de groep met ook Zwitserland, Wales, Bulgarije en Gibraltar meteen aan het doelsaldo te werken. De Nederlandse beloften lijken met de leeftijdsgenoten uit Zwitserland uit te gaan maken wie zich rechtstreeks plaatst voor het EK. Ook de beste nummer twee en vier winnaars van de play-offs die over een jaar worden gespeeld, gaan aan de haal met een entreebewijs voor het eindtoernooi.  \n  \nJong Oranje - Jong Moldavië 3-0  \n  \n31\\. Zirkzee 1-0, 45+2. Ekkelenkamp 2-0, 55. Brobbey 3-0  \n  \nScheidrechter: Skoulas (Gri).  \n  \nGeel: Frimpong.  \n  \nJong Oranje: De Keijzer; Frimpong (84. Hoever), Kasanwirjo, Botman, Bakker (67. Maatsen); Ekkelenkamp, Bogarde, Timber (76. Van Kaam); Brobbey (84. Fofana), Zirkzee, Boadu (76. Redan).","intensity":0,"negativity":1,"cluster_id":7,"similar_texts":"text119"},{"id":"41","publisher":"De Telegraaf","date":"2021-09-07","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/28c0e564c1dedfd894087e0f3385d782/web/OPS/cciobjects.json&hash=d42d32dda6ff72fbeb6b#/pages/34-35","title":"Cantlay verzekert zich van 15 miljoen dollar","text":"Cantlay verzekert zich van 15 miljoen dollar\n\nGolf\n\nPatrick Cantlay heeft zich op het Tour Championship verzekerd van liefst 15 miljoen euro dollar (12,6 miljoen euro) aan prijzengeld. De 29-jarige Amerikaan eindigde bovenaan in het met 60 miljoen dollar gedoteerde FedEx Cup-eindklassement. Hij kwam uit op -21.\n\nCantlay, die het toernooi op 10 slagen onder par begon, hield op de East Lake een slag voorsprong op de Spanjaard Jon Rahm. Halverwege het toernooi was Rahm al tot op één slag genaderd. Dichterbij kwam hij op de derde en vierde dag niet. De derde plek was voor de Amerikaan Kevin Na (-16). Cantlay schreef vorige week ook al het BMW Championship op zijn naam.","intensity":0,"negativity":0,"cluster_id":46,"similar_texts":"text522"},{"id":"42","publisher":"Algemeen Dagblad","date":"2021-09-07","url":"https://krant.ad.nl/titles/algemeendagblad/7908/publications/26014/articles/1440981/29/1","title":"Charme Frans filmicoon spatte van het doek","text":"Jean-Paul Belmondo was jarenlang een lucratief exportproductie voor de Franse cinema, want ook in de rest van Europa was hij met name in de jaren 60, 70 en 80 een kassamagneet. Vooral met films als Borsalino (1970), Animal (1977), Le Professionnel (1981), L'As des As (1982) en Les Misérables (1995) trok hij overal volle zalen.  \n  \nDe acteur stond ook in artistieke kringen hoog aangeschreven. Onder de regie van Jean-Luc Godard maakte hij in 1960 À Bout de souffle, volgens velen de geboorte van een Franse filmgolf, de Nouvelle Vague, waarin de nieuwe filmgeneratie van Frankrijk met realistische, vaak op straat gefilmde films brak met de vorige generatie Franse filmmakers, die in hun ogen achterhaalde films maakte. Grote regisseurs, onder wie Jean-Pierre Melville en Francois Truffaut, wilden graag met Belmondo werken, omdat zijn naam altijd garant stond voor media-aandacht. Hij overtuigde in zijn hoogtijdagen ook in vrijwel elk filmgenre.  \n  \nLange tijd hadden actiefilms, waarvoor hij vaak zijn eigen stunts deed, zijn voorkeur. Zijn verleden als bokser - hij vocht in meer dan dertig professionele wedstrijden - zorgde ervoor dat Belmondo, die in de ring zijn neus brak, ook in fysiek opzicht geen enkel risico uit de weg ging. In de herfst van zijn carrière koos hij voor zwaardere rollen, ook in de theaters van Parijs.  \n  \nDe laatste jaren sukkelde Belmondo met zijn gezondheid. In 2001 kreeg hij een hersenbloeding die zijn gezicht gedeeltelijk verlamde.  \n  \nEen schoonheid was hij in de klassieke zin niet bepaald. 'Hypnotisch lelijk' noemde een filmcriticus hem ooit in zijn beginjaren, doelend op zijn dikke lippen, de wallen onder zijn ogen en de opvallende, grote, platgeslagen neus. Hij bezat niet de magnetische aantrekkelijke trekken van generatiegenoot Alain Delon, maar Belmondo spatte met zijn onmiskenbare charme en bravoure wel altijd van het doek.\n\nVerhoudingen\n\nBij de vrouwen stond hij hoog op het verlanglijstje. Hij had verhoudingen met Bond-girl Ursula Andress (bekend uit Dr. No), die Belmondo de liefde van haar leven noemde, en de Italiaanse filmdiva Laura Antonelli. Hij scheidde in de jaren 60 van zijn eerste vrouw, met wie hij drie kinderen kreeg. Op latere leeftijd trouwde hij met Natty, een danseres uit een televisieshow.  \n  \nJean-Paul Belmondo was een Frans filmicoon. Veel van zijn landgenoten zullen hem met liefde herinneren. Eigenlijk verdient hij een staatsbegrafenis, maar of hij daarmee akkoord was gegaan, valt te betwijfelen.","intensity":0,"negativity":0,"cluster_id":32,"similar_texts":"text553"},{"id":"43","publisher":"Algemeen Dagblad","date":"2021-09-08","url":"https://krant.ad.nl/titles/algemeendagblad/7908/publications/26032/articles/1441697/7/3","title":"Coronageld voor zorgpersoneel","text":"Stichting Zorg na Werk in Coronazorg (ZWiC) heeft nog 5,8 miljoen euro voor zorgmedewerkers die door corona op de ic zijn beland en voor nabestaanden van zorgmedewerkers die zijn overleden. Tientallen mensen zouden nog in aanmerking komen voor een bijdrage. Het gaat om 30.000 euro voor iemand die op de ic lag en 50.000 euro voor nabestaanden.","intensity":0,"negativity":0,"cluster_id":33,"similar_texts":"text241"},{"id":"44","publisher":"De Volkskrant","date":"2021-09-07","url":"https://krant.volkskrant.nl/titles/volkskrant/7929/publications/1353/articles/1440979/2/1","title":"Coronasteunfonds voor ernstig zieke en overleden zorgverleners heeft nog miljoenen in kas","text":"Toen chirurgen Marijn Houwert en Sander Muijs vorig jaar april de stichting Zorg na Werk in Coronazorg (Zwic) opzetten, gingen ze er op basis van buitenlandse cijfers van uit dat er in Nederland honderd zorgverleners aan covid zouden overlijden en er vierhonderd op de ic zouden belanden. De twee artsen van het UMC Utrecht wilden hun zwaarst getroffen collega's en hun nabestaanden steunen met een flink geldbedrag om te voorkomen dat zij in financiële problemen zouden komen. In korte tijd kwam 4,4 miljoen euro aan donaties binnen, het ministerie van Volksgezondheid zegde 10 miljoen euro toe.\n\nDoelgroep kleiner\n\nAnderhalf jaar na aanvang van de pandemie blijkt het aantal getroffen zorgverleners minder groot dan werd gevreesd. De laatste cijfers van het RIVM wijzen uit dat er tot nu toe 32 medewerkers in de zorg aan covid zijn overleden en dat er 1.039 in het ziekenhuis zijn opgenomen. Hoeveel van hen op de ic hebben gelegen is onbekend, maar afgaande op de landelijke percentages moet het gaan om 120 tot 240 zorgverleners, zegt verpleegkundige Wietske Blom-Ham, hoofddocent acute zorg en voorzitter van Zwic.  \n  \nLang niet al die medewerkers of hun nabestaanden hebben de weg naar het fonds weten te vinden. Tot nu toe zijn 90 uitkeringen toegekend, waarvan 14 aan nabestaanden van zorgmedewerkers die aan covid zijn overleden en 76 aan zorgmedewerkers die op de ic terecht zijn gekomen. Nabestaanden krijgen eenmalig 50.000 euro, zorgverleners die op de ic hebben gelegen 30.000 euro.  \n  \nNu de doelgroep kleiner blijkt dan was becijferd heeft Zwic 5 miljoen euro teruggegeven aan het ministerie van Volksgezondheid. 'Het geld is op andere plekken in de zorg hard nodig', aldus voorzitter Blom.  \n  \nVan de overgebleven 8,8 miljoen euro is tot nu toe 3 miljoen euro uitgekeerd. Het resterende bedrag wil het fonds ook graag uitbetalen, zegt Blom en daarom wordt de komende tijd alles op alles gezet om de medewerkers te bereiken die ervoor in aanmerking komen. De stichting gaat samenwerken met branche-organisaties in de zorg in de hoop het fonds zo bekender te maken. Het aanvraagformulier wordt vereenvoudigd en de inzendtermijn wordt verlengd naar eind 2022.\n\nFinanciële zorgen compenseren\n\nBij het steunfonds komen nog altijd aanvragen binnen van zorgpersoneel dat ruim een jaar geleden, in de eerste of tweede golf, ernstig ziek is geworden, vertelt Blom. 'Dat laat zien dat ze heel lang bezig zijn met hun herstel en zich pas veel later druk maken over de gevolgen van hun ziekte.'  \n  \nZwic was aanvankelijk bedoeld voor personeel aan het bed, maar sinds begin dit jaar is de doelgroep uitgebreid naar het voltallige personeel dat coronazorg mogelijk maakt, van laboranten en schoonmakers tot baliemedewerkers. Verpleegkundige Wietske Blom neemt deze week het voorzitterschap van de stichting over. Ze werkte vijftien jaar op de spoedeisende hulp en kent de impact als zorgverleners door hun werk op de corona-afdeling ernstig ziek worden. Veel kosten die gepaard gaan met een ic-opname of daar het gevolg van zijn, worden niet vergoed. 'Wij zijn er om die financiële zorgen te compenseren. Maar dan moeten collega's wel weten dat we bestaan.'","intensity":0,"negativity":1,"cluster_id":33,"similar_texts":"text458"},{"id":"45","publisher":"Algemeen Dagblad","date":"2021-09-07","url":"https://krant.ad.nl/titles/algemeendagblad/7908/publications/26014/articles/1440981/4/2","title":"D66-leider Kaag zet formatie op scherp met sneer naar Rutte","text":"### 'Hoog gehalte Haags gedoe'\n\nBij de jaarlijkse HJ Schoo-lezing in de Rode Hoed in Amsterdam heeft Kaag gisteravond gezegd dat 'het gehalte Haags gedoe' in de kabinetsformatie 'veel te hoog is'. ,,Er lijkt meer tijd te worden besteed aan wat er geschreven wordt in de krant dan de geschiedenis die wij zelf willen schrijven'', zegt ze over de formatiegesprekken. ,,Het geeft een heel ongemakkelijk gevoel.''  \n  \nKaag vraagt zich af of ze 'te goedgelovig' was toen ze deze zomer samen met Rutte een aanzet voor een regeerakkoord schreef. Het gaf haar vertrouwen dat een meerderheidskabinet kon worden gevormd, zeker nadat PvdA en GroenLinks enthousiast op het stuk reageerden. Kaag kan nu 'moeilijk bevatten' dat met die partijen niet wordt onderhandeld. ,,Na een zomer vol inhoudelijk werk zijn helaas potentiële bondgenoten op niet-inhoudelijke gronden uitgesloten'', zegt ze.  \n  \nDe D66-leider legt de schuld voor de impasse in de formatie bij de VVD, niet bij haar eigen blokkade voor een voortzetting van de huidige coalitie met de ChristenUnie. Kaag trekt de intenties van Rutte in twijfel: ,,Ik dacht dat het menens was, werken vanuit de inhoud.'' Het is daarom tijd, stelt Kaag, om te werken aan 'de grote reparatie'. ,,Het is nu, voor mij, de verantwoordelijkheid van de grootste partij om de impasse te doorbreken.'' De oplossing ziet Kaag niet in een minderheidskabinet van VVD, D66 en CDA. Ze roept Rutte op 'de inhoudelijke steun en het politiek vertrouwen te herwinnen, met name van links'. Kaag wil 'een kabinet dat uit conservatieve en progressieve krachten bestaat'. ,,Een evenwichtig kabinet. Waar het evenwicht ontbreekt, gaat het mis. Rutte, Wilders en het CDA kunnen daarover meepraten.''\n\nOnwijs gaaf\n\nDat is niet de enige sneer naar Rutte. Zo hekelt Kaag in haar toespraak 'degenen die om het hardst roepen hoe onwijs gaaf ons landje is'. ,,Veel te lang hebben we ons in de verdoving van de zelfgenoegzaamheid collectief laten sussen door politieke bijziendheid'', zegt ze.  \n  \n,,Leiderschap is voor mij dan ook het tegenovergestelde van regelen en ritselen zonder visie.'' Ze vervolgt: ,,Als me iets is opgevallen in de jaren nadat ik terugkwam naar Nederland, nu bijna vier jaar geleden, is het wel dat politiek hier in het bijzonder wordt bedreven door koffie te drinken, relaties te managen en binnenskamers spelletjes te spelen met partijpolitieke emotie.''  \n  \nWat de uitlatingen van Kaag betekenen voor het verdere verloop van de formatie is onduidelijk. Vandaag debatteert de Tweede Kamer over het eindverslag van informateur Mariëtte Hamer.","intensity":0,"negativity":2,"cluster_id":49,"similar_texts":"text394"},{"id":"46","publisher":"Trouw","date":"2021-09-07","url":"https://krant.trouw.nl/titles/trouw/8321/publications/1348/articles/1440986/9/1","title":"De antiheld met grote neus en gulle lach werd het toonbeeld van cool","text":"### I.M. Jean-Paul Belmondo (1933-2021)\n\nOnvergetelijk was Jean-Paul Belmondo in À Bout de Souffle (1960) waarmee hij aan de zijde van regisseur Jean-Luc Godard een nieuwe fase in de Franse cinema inluidde: de Nouvelle Vague. À Bout de Souffle - in 1955 voorafgegaan door Agnès Varda's La Pointe-Courte - was een lowbudgetfilm die in vier weken tijd was opgenomen, los van het ouderwetse, trage, dure productiesysteem.  \n  \nHet leverde een heerlijke, radicale, innovatieve film op waarmee Belmondo zijn grote doorbraak beleefde. Hij speelde Michel, een kleine boef die een auto steelt, een agent neerschiet en in Parijs gaat schuilen bij zijn Amerikaanse liefje (Jean Seberg), althans dat hoopt hij, dat hij bij haar veilig is.  \n  \nBelmondo, die naar voorbeeld van Humphrey Bogart nonchalant een sigaret in zijn mondhoek liet bungelen, was begin jaren zestig het toonbeeld van cool. Zijn optreden leverde zelfs een neologisme op: belmondisme. Daarmee werden niet alleen de fysieke kwaliteiten beschreven maar ook de charmes en het aanstekelijke temperament van de Franse vedette, de antiheld met de grote neus en de gulle lach.  \n  \nBelmondo werd geboren in de Parijse voorstad Neuilly-sur-Seine. Zijn vader was de bekende beeldhouwer Paul Belmondo, en toen senior ging doceren aan de Academie voor Schone Kunsten in Parijs vestigde het gezin zich aan de Rive Gauche tussen de andere kunstenaars. Belmondo overwoog nog om bokser of voetballer te worden, maar ging drama studeren. Midden jaren vijftig raakte hij aan films verslingerd. Zijn succesvolle optreden in À Bout de Souffle was het startschot van een filmcarrière die zestig jaar zou duren, en die hem iconische status zou verlenen.  \n  \nGrote regisseurs stonden voor hem in de rij. Met Jean-Pierre Melville maakte hij drie films waaronder het aangrijpende Léon Morin, Prêtre (1961) waarin hij een jonge priester speelt die tijdens de oorlog een relatie krijgt met een getrouwde vrouw (Emmanuelle Riva). Een jaar later volgde Melville's grandioze misdaadfilm Le Doulos. Ook zou Belmondo terugkeren bij Godard die hem in de jaren zestig paarde aan zijn geliefde Anna Karina in Une Femme est une Femme en Pierrot le Fou.  \n  \nEr volgden films met François Truffaut, Alain Resnais, Claude Chabrol en Louis Malle, allemaal grote namen in de Franse cinema, maar Belmondo wilde iets anders. Hij verruilde het arthouse-circuit al snel voor het commerciële filmbedrijf. Hij bekwaamde zich in komedies en avonturenfilms waarin hij zijn stunts liefst zelf uitvoerde. Zo groeide hij in de jaren zeventig uit tot de grootste kassamagneet van Frankrijk. Denk aan de avonturenfilm die hij met Françoise Dorléac maakte, That Man from Rio, of de James Bond-parodie Le Magnifique. Ook was hij te zien tegenover die andere grote Franse filmster, Alain Delon, in de gangsterfilm Borsalino. In het Robin Hood-achtige Cartouche viel Claudia Cardinale voor hem in katzwijm, naturellement.  \n  \nVan de beroerte die Belmondo in 2001 trof, herstelde hij niet helemaal. Eén kant van zijn gezicht raakte blijvend verlamd. Toch maakte hij in 2008 nog een film, zijn laatste: Un Homme et son Chien. Belmondo heeft witte haren en loopt met een stok, hij speelt een man die alleen nog gezelschap heeft van zijn hond.","intensity":1,"negativity":0,"cluster_id":59,"similar_texts":"text553"},{"id":"47","publisher":"Algemeen Dagblad","date":"2021-09-07","url":"https://krant.ad.nl/titles/algemeendagblad/7908/publications/26014/articles/1440981/38/1","title":"De Generaal is nu Emir","text":"### Advocaat staat in de winter van zijn trainersloopbaan voor clash Irak-Iran\n\nDick Advocaat wordt later deze maand 74 jaar en is niet meer in de herfst maar al in de winter van zijn trainersloopbaan aanbeland. Nog iets meer dan een jaar wil hij zijn carrière rekken, het WK in Qatar is eind 2022 het ultieme eindstation voor de bondscoach van Irak.  \n  \nIn het Khalifa Stadion in Doha stond gisteren de airconditioning aan en dat was maar goed ook, want de temperatuur is ook begin september weer ruim boven de 40 graden gekropen. Advocaat merkte het toen hij naar de perskamer in het stadion in Qatar wandelde en hij een mondmasker droeg dat bijna zijn hele gezicht wist te verbergen.  \n  \n,,Dit is een grote wedstrijd'', zegt de Hagenaar even later. De buurlanden Irak tegen Iran in de kwalificatiereeks voor het WK, vanavond om 20.00 uur op neutraal terrein in Qatar. Een soort België-Nederland, knikt Advocaat. ,,Misschien is dat wel de juiste vergelijking.''  \n  \nAlleen vochten die twee landen in de jaren 80 niet acht jaar een bloedige oorlog uit, zoals Irak en Iran wel deden. Of dat gegeven nu nog steeds een extreem beladen duel oplevert? Advocaat heeft het er niet met zijn spelers over gehad. ,,Maar het wordt een strijd. Ik heb gezien dat Irak vechters heeft, jongens die niet zomaar opgeven.''\n\nIn alle staten\n\nHij zag dat vorige week in Seoel, waar Zuid-Korea duidelijk de overheersende partij was, maar Irak hield stand en pakte zodoende een puntje mee in de openingswedstrijd in de poule: 0-0. De 35 miljoen Irakezen die thuis aan de buis gekluisterd waren, waren direct in alle staten. De 'Emir uit Den Haag' zou Irak weleens naar het WK kunnen loodsen, was de conclusie. En dat was slechts eenmaal eerder gelukt, in 1986 in Mexico, waar Irak de drie poulewedstrijden tegen Paraguay, België en het gastland verloor.  \n  \nVerdediger Ahmad Ibrahim vertelt dat de ervaren coach uit Nederland de ploeg verder zal brengen. Een trainingskamp in Marbella gevolgd door een week in Turkije zorgden voor een schifting in de selectie. Advocaat is duidelijk, meent Ahmad. De bondscoach inspecteert een dag voor de wedstrijd zijn troepen. ,,Nee, natuurlijk was dit niet het plan'', zal hij later eerlijk zeggen. ,,Toen ik stopte bij Feyenoord dacht ik dat ik klaar was als trainer. Maar ja, dan gaan ze weer bellen hè. Irak wil zo graag naar het WK en de mensen waren zo enthousiast. En dan zeg ik toch weer ja.''  \n  \nMet Cor Pot en Zeljko Petrovic in zijn kielzog waagt hij een poging om geschiedenis te schrijven. De kans is nog altijd klein dat Irak het eindtoernooi haalt, maar stel dat na het punt tegen Zuid-Korea ook het Iran van Feyenoorder Alireza Jahanbakhsh zich stukbijt op de 'Leeuwen van Mesopotamië'. ,,Dit elftal moet knokken voor elk punt'', zegt Advocaat. ,,Het klinkt cliché, maar we spelen echt nog negen finales die ons bij de eerste drie (plek 3 is goed voor een play-offduel, red.) en het liefst de eerste twee in de poule moeten brengen.''  \n  \nNaast Iran, Irak en Zuid-Korea zitten Libanon, Syrië en de Verenigde Arabische Emiraten van coach Bert van Marwijk in poule A. Advocaat kreeg vorige maand nog een oeuvreprijs bij de uitreiking van de Rinus Michels Award. Hij had van zijn pensioen kunnen genieten, maar écht stoppen voelt blijkbaar nog steeds te definitief. En dus geniet hij van weer een nieuwe baan. ,,Er zitten leuke spelers bij hoor, de eredivisie kan er wel een paar gebruiken.''  \n  \nDe spelers van Irak mochten hun hotel niet uit en werden veelvuldig getest. De laatste training voelt zichtbaar als een uitje. ,,We hopen heel erg op het WK, 1986 is lang geleden'', zegt Ahmad Ibrahim. Heel lang, inderdaad. Een jaar na dat WK begon Advocaat bij Haarlem aan zijn loopbaan als trainer. ,,Ik coachte driemaal op een WK en tweemaal bij een EK'', zegt de coach. ,,Een eindtoernooi is geweldig. Maar het is ook nog héél ver weg voor ons.''","intensity":0,"negativity":0,"cluster_id":41,"similar_texts":"text287"},{"id":"48","publisher":"De Telegraaf","date":"2021-09-08","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/b82a99d20cc99c0da8591d4d388329f7/web/OPS/cciobjects.json&hash=1122d5d3e6b01410d441#/pages/34","title":"Definitief: Russell nieuwe teamgenoot Hamilton","text":"Definitief: Russell nieuwe teamgenoot Hamilton\n\nGeorge Russell\n\nAMSTERDAM Het Formule 1-team van Mercedes heeft de komst van George Russell, per volgend seizoen, bevestigd. Hij tekent een meerjarige verbintenis en vervangt de naar Alfa Romeo vertrekkende Valtteri Bottas.\n\nDe bevestiging komt voor niemand meer als een verrassing. Russell (23) is een protegé van Mercedes en momenteel bezig aan zijn derde seizoen voor Williams. Hij gaat een duo vormen met zevenvoudig wereldkampioen en landgenoot Lewis Hamilton, die eerder dit jaar zijn contract verlengde tot en met 2023.\n\nRussell maakt sinds 2017 onderdeel uit van het talentenprogramma van Mercedes. Een jaar later werd hij kampioen in de Formule 2, waarna hij promoveerde naar de Formule 1. Bij Williams maakt Russell geregeld indruk tijdens de kwalificatiesessies op zaterdag. Begin augustus pakte hij zijn eerste punten namens het staartteam, door als achtste te finishen in Hongarije. \n\nVorig seizoen was Russell al eens de vervanger van Hamilton bij Mercedes, toen die positief testte op het coronavirus. In Bahrein leek de jonge Engelsman destijds op weg naar de zege, maar eindigde hij na veel pech als negende.","intensity":0,"negativity":0,"cluster_id":61,"similar_texts":"text789"},{"id":"49","publisher":"De Volkskrant","date":"2021-09-07","url":"https://krant.volkskrant.nl/titles/volkskrant/7929/publications/1353/articles/1440979/6/4","title":"Demonstranten in Amsterdam droegen Jodenster, Halsema reageert 'met afschuw'","text":"Burgemeester Femke Halsema van Amsterdam zegt dat ze 'met afschuw' heeft gezien dat tijdens de demonstratie tegen de coronamaatregelen zondag op de Dam mensen een Jodenster op hun kleding droegen. 'Ik roep de organisatie van de demonstratie op om het dragen van de ster te veroordelen en te voorkomen dat dit nog eens gebeurt', zo liet ze maandag weten. In Amsterdam kwamen zondag ruim 20 duizend mensen af op een protest tegen de coronamaatregelen. De organisator van de demonstratie, Michel Reijinga, zegt in een reactie op 'persoonlijke titel' volledig achter de oproep van Halsema te staan, maar snapt ook dat anderen de parallel met de Tweede Wereldoorlog trekken. Enerzijds, zegt hij dat zijn 'opa en oma met een ster op gelopen hebben'. Dus 'op mijn pagina (de Facebook-pagina Nederland in Verzet, red.) geen ster, geen vergelijkingen'. Daaraan voegt hij toe: 'In '40-'45 is apartheid gecreëerd voor de Joden, en in '20-'21 wordt apartheid gecreëerd voor niet-gevaccineerden. Dus ik begrijp die mensen dat ze die vergelijking maken. Al is dat, gezien mijn achtergrond, misschien ongepast.'","intensity":0,"negativity":0,"cluster_id":61,"similar_texts":"text60"},{"id":"50","publisher":"Trouw","date":"2021-09-07","url":"https://krant.trouw.nl/titles/trouw/8321/publications/1348/articles/1440986/16/2","title":"Depay voelt zich nu lekker bij Van Gaal","text":"Louis van Gaal en Memphis Depay hebben een geschiedenis met elkaar. Tussen 2014 en 2016 liep hun samenwerking bij Manchester United niet goed. Van Gaal kreeg destijds als clubcoach de jonge en grillige Depay niet aan het voetballen. Hun relatie raakte getroebleerd. Bij het Nederlands elftal kruisen hun wegen elkaar nu weer. In Zeist zaten ze gistermiddag naast elkaar achter een tafel om vooruit te kijken naar de belangrijke WK-kwalificatiewedstrijd tegen Turkije, vanavond in Amsterdam (20.45 uur).  \n  \nDepay zei dat 'de buitenwereld' de stroeve relatie groter maakt dan die in werkelijkheid was. \"Als iets niet succesvol was in het verleden, is dat vervelend. Maar er zijn in die tijd niet superveel nare dingen gebeurd. Ik ben als speler en als mens gegroeid, dat weet de trainer ook. Ik voel me comfortabel met hem.\"  \n  \n\"Ik kan het niet beter verwoorden\", reageerde Van Gaal. Die vertelde dat hij de toenmalige PSV'er als bondscoach niet voor niets al selecteerde voor het WK in Brazilië in 2014. \"Hij had veel kwaliteiten en daarom nam ik hem mee naar Manchester. Hij is een intuïtieve speler die vrijheid nodig heeft. Maar ik vond toen dat zijn oriëntatievermogen nog niet zo ontwikkeld was.\" Depay: \"Klopt, ik was nog niet zo ver. Ik weet nu wat ik moet doen. Het is daarom ook dat ik vaker uit de spits zak. Dat heb ik geleerd in de loop der jaren.\"  \n  \nVia Olympique Lyon vond Depay de weg naar Barcelona. In het nationale elftal werd hij onder Ronald Koeman een tandem met Georginio Wijnaldum. Van de laatste vijftig Oranjedoelpunten maakte het duo er inmiddels 28 (beide 14), waaronder drie zaterdag tegen Montenegro (4-0). Het duo was inclusief assists bij 51 van de laatste 73 goals betrokken. Van Gaal heeft van de tandem een driehoek gemaakt. Behalve Wijnaldum moet ook Davy Klaassen aanvallende loopacties maken om gevaarlijk te worden voor de goal als Depay zich terug laat zakken om de bal te vragen.  \n  \nTegen Noorwegen (1-1) werd Depay vorige week niet goed bediend, vond Van Gaal. Tegen Montenegro ging dat al beter. Van Gaal: \"Vanmorgen op de training kreeg hij twee keer de bal op zijn schoen, op tijd. Of niet?\" Depay knikt. \"In kleine ruimtes moet je de bal op tijd krijgen. Anders heb je een tegenstander in je rug en dat is lastig. Je lijdt dan vaak balverlies. Veel ploegen spelen zo tegen ons.\"  \n  \nDat compacte verdedigen verwacht Van Gaal ook van Turkije. \"Het is de trend in het voetbal en er wordt voor geapplaudisseerd na afloop.\" De recente gelijke spelen van Frankrijk en Italië bewijzen volgens hem dat elke topploeg het daar moeilijk mee heeft. \"De coach van Turkije is erin geslaagd zijn ploeg heel gedisciplineerd te laten spelen en dat is knap met Turken. Ons imago als topland zorgt ervoor dat de speldiscipline van de Turken groter wordt. Ze willen allemaal heel graag van Nederland winnen.\"  \n  \nIn Istanbul ging het onder Frank de Boer in maart (4-2) finaal mis. Dat kan Nederland vanavond in de Johan Cruijff Arena rechtzetten. Bij winst pakt het de leiding in groep G. Daley Blind keert na zijn schorsing terug in de basis. Virgil van Dijk zal weer centraal achterin spelen. Vermoedelijk gaat dat ten koste van Tyrell Malacia en Matthijs de Ligt. Cody Gakpo heeft geblesseerd het kamp van Oranje verlaten. Donyell Malen of Steven Bergwijn zal hem als linkerspits vervangen.  \n  \nVan Gaal noemde de winst van Max Verstappen in Zandvoort als voorbeeld voor de Oranje-selectie. \"Verstappen heeft vertrouwen in zichzelf. Ik heb ook heel erg veel vertrouwen in mezelf en Memphis ook. Hij zegt dat de groep dat ook heeft. Dat doet me deugd.\"","intensity":0,"negativity":0,"cluster_id":22,"similar_texts":"text660"},{"id":"51","publisher":"De Telegraaf","date":"2021-09-08","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/b82a99d20cc99c0da8591d4d388329f7/web/OPS/cciobjects.json&hash=f5c6f31283792fd699c4#/pages/32","title":"Dijkstra in eerste selectie van bondscoach Parsons","text":"Dijkstra in eerste selectie van bondscoach Parsons\n\nDe nieuwe bondscoach Mark Parsons van de Nederlandse voetbalsters heeft Caitlin Dijkstra opgeroepen voor de WK-kwalificatieduels met Tsjechië en IJsland. De 22-jarige verdedigster van FC Twente zit voor het eerst bij de selectie. De Engelse trainer Parsons is de opvolger van Sarina Wiegman.\n\nDe 35-jarige Parsons houdt grotendeels vast aan de groep waarmee Wiegman de afgelopen jaren werkte. Parsons debuteert volgende week vrijdag in Groningen tegen Tsjechië als bondscoach. Vier dagen later wacht IJsland in Reykjavik.","intensity":0,"negativity":0,"cluster_id":6,"similar_texts":"text99"},{"id":"52","publisher":"De Telegraaf","date":"2021-09-07","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/28c0e564c1dedfd894087e0f3385d782/web/OPS/cciobjects.json&hash=dc00a1bfb3fe6ba6ea32#/pages/29","title":"dinsdag","text":"dinsdag\n\ntelesport\n\npagina d2\n\nweer\n\npagina d8\n\nwetenschap\n\npagina d9\n\npuzzel\n\npagina d10\n\nhistorie\n\npagina d11\n\ncultuur\n\npagina d12\n\ntelevisie\n\npagina d14\n\nFOTO\n\nANP/HH","intensity":0,"negativity":0,"cluster_id":40,"similar_texts":"text283"},{"id":"53","publisher":"Algemeen Dagblad","date":"2021-09-07","url":"https://krant.ad.nl/titles/algemeendagblad/7908/publications/26014/articles/1440981/2/3","title":"Drugs- en wapenhandelaar Martien R. 16 jaar de cel in","text":"De rechtbank in Den Bosch legde de man uit Oss gisteren de maximaal mogelijke celstraf op, conform de eis. De rechtbank noemde R. 'de onbetwiste leider en regisseur' en sprak van 'een schrikbarende inkijk in de belevingswereld van de criminele organisatie'. De hoofdverdachte uit Oss stond volgens de rechtbank aan het hoofd van een organisatie met daarin twaalf familieleden, onder wie enkele broers en zijn zoon Anton (27). Die laatste kreeg acht jaar. Rechterhand Arnold M. moet tien jaar de gevangenis in. In totaal waren er veertien verdachten. Zij kregen straffen variërend van anderhalf tot negen jaar. Behalve Martien R. kregen alle verdachten lagere straffen opgelegd dan was geëist.  \n  \nHet Openbaar Ministerie reageerde tevreden: ,,De verdachten zijn allemaal veroordeeld en de kopstukken kregen bijna even hoge straffen als geëist.'' Justitie heeft aangekondigd ook anderen die gelieerd zijn aan de organisatie te vervolgen. De advocaat van Martien R. liet weten beroep aan te tekenen.  \n  \nDe familie R. werd anderhalf jaar lang afgeluisterd. Dat leverde het grootste deel van het bewijs op.","intensity":0,"negativity":0,"cluster_id":46,"similar_texts":"text348"},{"id":"54","publisher":"De Volkskrant","date":"2021-09-07","url":"https://krant.volkskrant.nl/titles/volkskrant/7929/publications/1353/articles/1440979/45/2","title":"Een bovengemiddeld warme nazomerweek","text":"### Het weer\n\nTot donderdagmiddag is het zonnig zomerweer. Dus ook dinsdag is het, na het optrekken van eventuele mist in het (noord)oosten, de hele dag zonnig. Er waait een zwak windje uit het oosten. De middagtemperatuur varieert van 23 graden in het noorden tot lokaal 27 graden in Limburg en Noord-Brabant. 's Avonds is het aangenaam buiten. Wanneer de zon om 20.10 uur ondergaat, is het nog 20-23 graden.  \n  \nIn de nacht naar woensdag is het vrijwel onbewolkt en de temperatuur daalt naar een graad of 13. Woensdag wordt nog een zonnige zomerdag. Met maxima van 24 graden op de Waddeneilanden, 26 graden in Amsterdam en Zwolle en 28 graden in Zuid-Nederland is het op veel plaatsen behoorlijk warm, zeker voor de tijd van het jaar; maxima rond 20 graden zijn gebruikelijk begin september.  \n  \nOok donderdag wordt nog een zomers warme dag met landinwaarts op veel plaatsen 25 tot 27 graden. De dag begint met veel zon, maar vanuit het zuidwesten neemt de bewolking toe en stijgt de kans op regen- en onweersbuien.  \n  \nDe dagen daarna is er elke dag kans op buien, tussen droge perioden met zon door. Vrijdag wordt het nog 22 tot 25 graden. In het weekend liggen de maxima tussen 19 en 23 graden.","intensity":0,"negativity":0,"cluster_id":34,"similar_texts":"text242"},{"id":"55","publisher":"Algemeen Dagblad","date":"2021-09-07","url":"https://krant.ad.nl/titles/algemeendagblad/7908/publications/26014/articles/1440981/35/1","title":"EK verliep dramatisch, maar met frivool Turkije kan het alle kanten op","text":"Bijzonder goed georganiseerd, dat is wat Louis van Gaal van Turkije vindt. De bondscoach van het Nederlands elftal werd er tijdens de persconferentie voorafgaand aan het WK-kwalificatieduel met het Turkse elftal naar gevraagd. Van Gaal leek te weten wat hij van de volgende tegenstander van zijn ploeg kon verwachten: een gedisciplineerd elftal. Al plaatste hij daar ook een kanttekening bij. ,,Met de Turken weet je het nooit.''  \n  \nDie opmerking is niet zo gek. Kijk maar naar de recente prestaties van het team van de ervaren bondscoach Senol Günes. Die zijn nogal wisselvallig. Afgelopen winter degradeerden de Turken nog uit het tweede niveau van de Nations League. Maar door de manier waarop Turkije vervolgens aan de WK-kwalificatie begon, ging de ploeg toch met hoge verwachtingen naar het EK. Daar stelden de mannen van Günes enorm teleur, met drie nederlagen en slechts één doelpunt.  \n  \nMaar buiten het EK om verloor Turkije in 2021 geen wedstrijd. En in groep G van de WK-kwalificatie staat het team nog steeds bovenaan. Mede vanwege de 4-2 overwinning op Nederland van afgelopen maart. Tijdens die wedstrijd viel Deniz Türüç kort voor tijd in. De 28-jarige middenvelder, geboren in Enschede en voormalig speler van Go Ahead Eagles, speelt momenteel bij Basaksehir en heeft elf interlands achter zijn naam.  \n  \nTürüç zat na het 3-3 gelijkspel tegen Letland, eind maart, niet meer bij de selectie, maar heeft nog een sterke binding met het Turkse elftal. ,,Het is een jong en getalenteerd team\", vertelt hij. ,,We hebben met Günes een heel ervaren bondscoach, die als trainer meerdere keren kampioen is geworden in Turkije. Het EK was een tegenvaller, maar dat neemt niet weg dat Turkije het in de WK-kwalificatie heel goed doet. Ik denk dat je geen favoriet kunt aanwijzen voor de wedstrijd tegen Nederland.\"  \n  \nHet jonge Turkse elftal laat vaak fris en aanvallend voetbal zien. Tegen Gibraltar, waarvan de Turken afgelopen zaterdag met 0-3 wonnen, waren er belangrijke rollen voor Turkse Nederlanders. Voormalig Sparta-spits Halil Dervisoglu viel in en scoorde, Feyenoorder Orkun Kökçü speelde de hele wedstrijd. Tegen het dwergstaatje ontbrak een aantal steunpilaren. Zoals de 36-jarige aanvoerder Burak Yilmaz (spits van Lille) en Cengiz Ünder, die bij zijn nieuwe club Olympique Marseille al drie keer scoorde en uitstekend in vorm is. Zij zijn er vanavond in Amsterdam wel weer bij.  \n  \nTürüç verwacht een mooie wedstrijd. Niet in de laatste plaats omdat de jonge Turken behalve frivool ook heel gedisciplineerd kunnen spelen, zoals Van Gaal al aankaartte. ,,In de vorige wedstrijd tegen Nederland hebben wij het tactisch goed gedaan\", legt Türüç uit. ,,We stonden compact. Dat moet Turkije nu weer doen. Nederland is aan de bal sterk, maar zonder bal zijn ze misschien een beetje lief, zacht. Onze tactiek was dat we agressief zouden spelen. Turkije weet precies wat ze tegen Nederland moeten doen. Ik hoop dat Turkije met 2-1 wint.\"  \n  \nDe ploeg van Günes heeft in elk geval laten zien het op twee manieren te kunnen. Met fris en aanvallend voetbal, maar ook met discipline en een goede organisatie. Van Gaal is op beide scenario's voorbereid.","intensity":1,"negativity":4,"cluster_id":51,"similar_texts":"text508"},{"id":"56","publisher":"De Volkskrant","date":"2021-09-08","url":"https://krant.volkskrant.nl/titles/volkskrant/7929/publications/1354/articles/1441701/12/3","title":"EU wil Polen met boete in het gareel dwingen","text":"De Europese Commissie wil met een boete afdwingen dat Polen de omstreden tuchtkamer tegen kritische rechters ontmantelt. De Commissie vroeg vanmorgen het Europees Hof van Justitie om zo'n dwangsom op te leggen.  \n  \nHet is de nieuwste stap in de strijd om de rechtsstaat tussen Brussel en Warschau, ingezet door de vorige Commissie door Frans Timmermans. Recente schriftelijke toezeggingen van Polen gaan de Commissie niet ver genoeg. 'De rechten van EU-burgers moeten op dezelfde manier verzekerd zijn, waar ze ook wonen', zei Commissievoorzitter Von der Leyen.  \n  \nDe Commissie had Polen eerder gevraagd de tuchtkamer - die gevuld is met regeringsgezinde rechters - af te schaffen of fundamenteel aan te passen. Volgens de Commissie ondermijnt Warschau met die tuchtkamer de onafhankelijkheid van de rechterlijke macht. Dat is in strijd met de EU-wetten. Omdat Polen aanvankelijk weigerde iets te doen, stapte de Commissie naar het Hof dat op 14 juli de Commissie gelijk gaf.  \n  \nMedio augustus beloofde Warschau een aantal wijzigingen, maar volgens de Commissie doen die geen recht aan de Hof-uitspraak van juli. Om de druk op Polen te verhogen vraagt de Commissie nu aan het Hof om Polen een dwangsom op te leggen voor elke dag dat het land niet voldoet aan de in de uitspraak geformuleerde eisen. Het Hof bepaalt de hoogte van de dwangsom, in eerdere zaken liepen die op tot 100 duizend euro per dag.  \n  \nHet is niet de enige ruzie over de rechtsstaat tussen Brussel en Warschau. Ook andere Poolse wetten staan volgens de Commissie haaks op de EU-wetten. Het Poolse Constitutionele Hof buigt zich momenteel over de kwestie of Poolse wetgeving niet zwaarder moet wegen dan de Europese. Volgens de Commissie is dat in strijd met de EU-rechtspraak die zegt dat het Hof de finale arbiter is bij de toepassing van Europese regels.","intensity":0,"negativity":1,"cluster_id":67,"similar_texts":"text707"},{"id":"57","publisher":"NRC Handelsblad","date":"2021-09-07","url":"https://www.nrc.nl/nieuws/2021/09/07/fokke-sukke-a4057306#20210907-79792-120","title":"Fokke & Sukke","text":"Een versie van\n\ndeze illustratie\n\nverscheen ook in\n\nNRC Handelsblad\n\nvan 7 september 2021\n\nEen versie van\n\ndeze illustratie\n\nverscheen ook in\n\nNRC in de ochtend\n\nvan 7 september 2021","intensity":0,"negativity":0,"cluster_id":4,"similar_texts":"text401"},{"id":"58","publisher":"De Telegraaf","date":"2021-09-07","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/28c0e564c1dedfd894087e0f3385d782/web/OPS/cciobjects.json&hash=26e0ee199914f5687bcd#/pages/46-47","title":"gedenkteken voor mandela","text":"gedenkteken voor mandela\n\nBurgemeester Femke Halsema heeft het Nelson Mandela gedenkteken in het Nelson Mandelapark in Zuidoost onthuld. Het gaat om een beeldengroep van zeven losse portretten met daaronder een citaat van de in 2013 overleden oud-president van Zuid-Afrika. foto Richard Mouw","intensity":0,"negativity":0,"cluster_id":65,"similar_texts":"text676"},{"id":"59","publisher":"Algemeen Dagblad","date":"2021-09-07","url":"https://krant.ad.nl/titles/algemeendagblad/7908/publications/26014/articles/1440981/2/4","title":"Geen drinkwater meer in Californië","text":"### extreme droogte\n\nVerschillende dorpen en stadjes aan de kust in het noorden van de Amerikaanse staat Californië hebben geen drinkwater meer voor inwoners. Dat is sinds de jaren 70 niet meer voorgekomen. Het stuwmeer dat water moet leveren, staat door extreme droogte op een heel laag niveau.","intensity":0,"negativity":0,"cluster_id":21,"similar_texts":"text186"},{"id":"60","publisher":"De Telegraaf","date":"2021-09-07","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/28c0e564c1dedfd894087e0f3385d782/web/OPS/cciobjects.json&hash=14fcd6bb17eb79134a3d#/pages/4","title":"Geen GP-stress dieren","text":"Geen GP-stress dieren\n\nHet is nog niet bekend of de damherten last hadden van de GP. \n\nZANDVOORT De wilde dieren die in de buurt van het circuit van Zandvoort leven, hadden niet zo veel last van de Grand Prix die daar afgelopen weekend werd gehouden. Ook van de tienduizenden toeschouwers merkten ze niet zo veel. Wel hadden de konikpaarden wat last van een helikopter. Dat is de eerste indruk van waterleidingbedrijf PWN, de beheerder van het natuurgebied naast het circuit.\n\nHet circuit van Zandvoort ligt aan de rand van Nationaal Park Zuid-Kennemerland, een gebied van 3800 hectare (38 vierkante kilometer). Studenten van de hogeschool Van Hall-Larenstein doen in opdracht van PWN onderzoek naar de natuur rond het circuit. In het gebied leven onder meer konikpaarden. Bij hen was één keer een „lichte vertoning van stress” te zien door een helikopter die overvloog. „De dieren sloegen niet op hol, maar ze vertoonden iets ander gedrag”, aldus een woordvoerder van het waterbedrijf.\n\nIn het natuurgebied leven ook wisenten. Die zaten relatief ver van het circuit en hebben daardoor weinig meegekregen van de race. Over de damherten en Schotse hooglanders is nog niets bekend.","intensity":0,"negativity":0,"cluster_id":56,"similar_texts":"text63"},{"id":"61","publisher":"Algemeen Dagblad","date":"2021-09-08","url":"https://krant.ad.nl/titles/algemeendagblad/7908/publications/26032/articles/1441697/11/1","title":"Geen vrienden, maar Rutte en Kaag gaan zakelijk door","text":"### Formatie minderheidskabinet\n\nKaag haalde maandagavond in een toespraak nog hard uit naar Rutte. Ze verweet hem onder andere een meerderheidskabinet van VVD, D66, CDA, PvdA en GroenLinks onmogelijk te hebben gemaakt. Ze hekelde Ruttes 'regelen en ritselen zonder visie'. Ook gaf ze in in haar toespraak af op 'degenen die om het hardst roepen hoe onwijs gaaf ons landje is', daarmee impliciet verwijzend naar het taalgebruik van Rutte.  \n  \nRutte zelf weigerde gisteren te reageren op de uithalen aan zijn adres. ,,Ik vind daar van alles van, maar dat ga ik niet met u delen'', zei hij gisteravond in het debat over hoe het nu verder moet met de formatie.  \n  \nBijna een half jaar na de verkiezingen is er nog geen zicht op wat voor kabinet dan ook. ,,Ik wil al mijn energie richten op de totstandkoming van een kabinet'', zei Rutte in antwoord op vragen van PVV-voorman Geert Wilders. ,,Elk uur dat ik besteed aan commentaar kan ik niet steken in het bevorderen van een kabinet.''  \n  \nDe huidige interim-gouverneur in Limburg Johan Remkes moet nu met Rutte en Kaag om tafel om te bekijken of er een minderheidskabinet kan worden gevormd waaraan beide partijen meedoen en waarschijnlijk ook het CDA. Samen hebben zij 72 van de 150 zetels in de Tweede Kamer.  \n  \nZo'n minderheidsvariant heeft volgens Rutte niet zijn voorkeur, maar hij denkt dat er uiteindelijk niks anders op zit. ,,Ik heb ook geen zin in een minderheidskabinet, maar ik denk ook dat dat werkbaar is.''\n\nAarzelingen\n\nKaag heeft meer aarzelingen en benadrukt dat zo'n minderheidskabinet (als D66 daar al aan meedoet) wel moet kunnen rekenen op een werkbare meerderheid in de Tweede Kamer. Ze wil dat Remkes nog steeds ook blijft zoeken naar een meerderheidsvariant.  \n  \nVeel andere partijen in de Tweede Kamer hebben er een hard hoofd in dat Rutte en Kaag een goede tandem vormen voor een nieuw kabinet. De verschillen tussen beide politici zijn groot. ,,Maar ik was niet van plan om mevrouw Kaag ten huwelijk te vragen'', zei Rutte. ,,Als we maar tot zakelijke afspraken kunnen komen.''  \n  \nOok Kaag benadrukte meermaals dat zij een heel ander type is dan Rutte. ,,Ik ben niet zo van kopjes koffie drinken en sta voor zakelijke benadering.'' Wel zei ze dat ze met haar speech van maandagavond ook kritiek op zichzelf heeft willen geven. ,,Ik heb een mooie speech gegeven. We moeten met zijn allen een nieuwe bestuurscultuur belichamen. Ik zeg dat over iedereen, ook over mezelf.''\n\nVerwend nest\n\nPVV-leider Geert Wilders verweet Kaag 'een verwend politiek nest' te zijn. ,,Omdat Rutte u niet uw zin heeft gegeven om samen met PvdA en GroenLinks te regeren, heeft u hem een aframmeling gegeven. Dat geeft aan dat u samen ongeschikt bent om een nieuw kabinet te gaan vormen.''  \n  \nChristenUnie-voorman Gert-Jan Segers vindt dat Kaag wel erg makkelijk naar anderen wijst. ,,U zegt dat partijen over hun schaduw heen moeten springen, maar vindt vooral dat Rutte dat moet doen.'' SGP-leider Kees van der Staaij noemt D66 'kampioen uitsluiten': ,,Eerst PVV, toen Forum voor Democratie, SP, SGP en later ook de ChristenUnie.'' Volgens Kaag sluit haar partij de ChristenUnie niet uit. ,,Wij willen alleen niet dat het huidige kabinet in deze samenstelling wordt voortgezet.''\n\nGedoogpartner\n\nPvdA en GroenLinks vinden juist dat Rutte de schuld is van de huidige impasse. GroenLinks-leider Jesse Klaver: ,,Hoe kunt u met droge ogen beweren dat u de problemen in dit land wilt oplossen als u niet eens wilt praten met andere partijen?'' Beide partijen zeggen een eventueel minderheidskabinet niet te willen steunen als gedoogpartner.  \n  \nCDA-leider Wopke Hoekstra vindt het nog steeds jammer dat de huidige coalitie van VVD, D66, CDA en ChristenUnie niet wordt voortgezet. ,,Dat was het meest logisch geweest. We hebben samen veel grote dingen gedaan, dat ging meestal in goede sfeer en de partijen zijn door de kiezer beloond met een groter mandaat dan in 2017.''","intensity":0,"negativity":1,"cluster_id":58,"similar_texts":"text467"},{"id":"62","publisher":"Algemeen Dagblad","date":"2021-09-08","url":"https://krant.ad.nl/titles/algemeendagblad/7908/publications/26032/articles/1441697/36/1","title":"Götze geniet van dynamiek bij ambitieus en fris PSV","text":"### Duitse spelmaker verlengt verblijf in Eindhoven en hoopt in tweede seizoen te oogsten. 'We hebben betere kansen dan vorig jaar'\n\nEen uitgebreide interviewronde vormde gisteren zo'n beetje het sluitstuk van de Mario Götze-week bij PSV. De 29-jarige Duitse spelmaker nam daarin onder meer een podcast op over zijn transfer van vorig jaar, bakte friet met de eerste PSV-supporter die hem destijds in Eindhoven ontdekte, verlengde maandag zijn contract met twee jaar en stond gisteren de nationale en internationale voetbalpers te woord.  \n  \nWat vooral opvalt? Götze heeft bij PSV iets teruggevonden wat hij kwijt was geraakt. Natuurlijk is het verwachtingspatroon ook hier hoog, maar de camera's zijn niet altijd meer op hem gericht. De creatieve middenvelder is fit, oogt zorgeloos en veroorlooft zich af en toe een geintje. Na zijn eerste jaar in Eindhoven moet dit het seizoen van zijn revival worden, met bij voorkeur een of meerdere mooie prijzen voor het door Roger Schmidt getrainde PSV.  \n  \nDe coach wist hem vorig jaar te verleiden om de gang naar het Philips Stadion te maken en is daarmee een cruciale schakel geweest voor zijn huidige gemoedstoestand. ,,Ik zal wat druk op hem zetten\", grapte Götze gisteren in antwoord op de vraag of ook Schmidt nu gaat bijtekenen bij PSV. Götze heeft er vertrouwen in. ,,Wie er langs de zijlijn staat, is voor mij zeker belangrijk bij het nemen van beslissingen\", zegt hij. ,,Uiteindelijk is het wel het totaalpakket geweest dat mij heeft overgehaald om hier te blijven. Gevoel gaf de doorslag. Hoe je je binnen en buiten de lijnen voelt, wat je presteert, wat de club en coach denken. Het heeft allemaal invloed op elkaar.\"  \n  \nWanneer was hét moment dat hij besloot om zijn handtekening onder het nieuwe contract tot 2024 te zetten? ,,Het tekenmoment zelf is niet zo belangrijk. In de maanden daarvoor heb je voortdurend gesprekken met elkaar en op een gegeven moment kwam dit ter sprake. Misschien had ik eerder dit jaar wel getwijfeld, wie zal het zeggen. Voetbal kan vluchtig zijn en in weinig werelden kunnen dingen zo snel veranderen. De afgelopen vier weken heb ik iets geproefd en gezien waarvan ik hoop dat we het tien maanden kunnen volhouden. Dit was de spirit die we nodig hebben om ons beste niveau te halen. Juist dat is het moeilijkste, het volhouden. Er zijn voor spelers zoveel uitdagingen, ook als ze nog meedoen in interlands. Door de nieuwe opbouw van de selectie heb ik er vertrouwen in dat dat volhouden ons dat gaat lukken. Onder meer de komst van André Ramalho, Marco van Ginkel en Davy Pröpper is heel belangrijk geweest.\"  \n  \nVorig jaar was de dynamiek in de groep anders, beaamt Götze. Hij verbindt er geen negatieve conclusies aan. ,,Het was gewoon in alle opzichten een heel moeilijk jaar. Binnen en buiten de lijnen, in het stadion en ook buiten het stadion. Corona heeft een enorme impact gehad op onze prestaties, hoewel heel veel ploegen met problemen te maken hebben gehad. Zelf kwam ik laat bij het team, na een jaar waarin ik weinig had gespeeld. Pas deze zomer heb ik echt een goede voorbereiding kunnen draaien en dat vertaalt zich nu naar de wedstrijden, waarin ik een iets andere rol op het veld heb. Er is wat meer ruimte om me met de opbouw van aanvallen te bemoeien en de verbinding tussen de linies in het team te maken.\"  \n  \nCarrières duren doorgaans tussen de vijftien en twintig jaar en Götze vindt PSV in deze fase de perfecte omgeving voor hem. ,,De tijd die je hebt om te stralen, is kort. Tegelijkertijd heb je als speler tijd nodig om je goed aan te kunnen passen. Het is ook een van de redenen waarom Ajax vorig jaar succesvol was, omdat een aantal spelers en de coach al een langere periode goed kunnen samenwerken. Ik denk dat wij nu betere kansen in de eredivisie hebben dan vorig jaar en proef ook meer ambitie.\"  \n  \nPrijzen winnen bij PSV, daar is alle aandacht van Götze op gericht. Dan komt de oproep voor Die Mannschaft vast wel weer een keer. ,,Terugkeren in de nationale ploeg is voor mij op dit moment geen heel groot ding. Ik ken de bondscoach (Hansi Flick, red.) al sinds ik achttien ben. Hij heeft me pas nog gebeld en we zullen zien wat er gebeurt. Constant presteren bij PSV, dat is wat ik nu wil. Dan volgt de rest allemaal vanzelf.\"","intensity":0,"negativity":0,"cluster_id":12,"similar_texts":"text734"},{"id":"63","publisher":"Algemeen Dagblad","date":"2021-09-07","url":"https://krant.ad.nl/titles/algemeendagblad/7908/publications/26014/articles/1440981/38/2","title":"Götze ziet perspectief en blijft aan boord bij PSV","text":"PSV ging afgelopen zomer op trainingskamp naar Duitsland. Ondanks de strenge coronaprotocollen vonden een paar fans toch hun weg naar de rand van het veld. Voor wie ze speciaal naar Marienfeld waren gekomen? Het laat zich raden.  \n  \nMario Götze woont nog altijd in Duitsland, op een uurtje van Eindhoven. Voor hem zijn het Philips Stadion en trainingscomplex De Herdgang plekken waar hij zichzelf heeft teruggevonden, na jarenlange hectiek en gemiddeld zo'n 54 krabbels en 18 kiekjes per dag met en voor zijn bewonderaars. In zijn vaderland zag niemand hem meer los van hét moment, zijn goal die de WK-finale van 2014 besliste.  \n  \nBij PSV vond hij op acceptabele afstand een andere wereld, waar hij niet direct 'Weltmeister Mario' is, maar gewoon een heel goede voetballer. Een creatieve middenvelder die de komende jaren met zijn club wil terugkeren op het hoogste niveau van Europa en wil schitteren in de eredivisie, allereerst komende week tegen AZ en Feyenoord.  \n  \nZoals alle nieuwelingen van vorig seizoen heeft Götze pas onlangs ervaren wat de supporters van PSV kunnen losmaken. Met name de ambiance tijdens de Europese play-off tegen Benfica trok hem over de streep om bij PSV te blijven.  \n  \nDe 29-jarige middenvelder had een uitstapclausule in zijn vorige contract, maar maakte er geen gebruik van. Voor een paar miljoen had PSV hem moeten verkopen aan een Champions League-club, als Götze dat had gewild. Maar hij ruikt sportieve kansen in Eindhoven, waar financieel iets scherper aan de wind wordt gezeild dan voorheen. Volgens de clubleiding van PSV kan dat, omdat er met bijvoorbeeld Noni Madueke en Cody Gakpo volop kapitaal op het veld staat.  \n  \nDe volgende wensen bij PSV? Het contract van Armando Obispo verlengen en ook een langere samenwerking met coach Roger Schmidt kan aan de orde komen. Als PSV de eerstvolgende duels goed verteert, is er voldoende draagvlak om met hem een nieuwe deal te sluiten.","intensity":0,"negativity":0,"cluster_id":12,"similar_texts":"text145"},{"id":"64","publisher":"De Telegraaf","date":"2021-09-08","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/b82a99d20cc99c0da8591d4d388329f7/web/OPS/cciobjects.json&hash=68b7f4d60d275e2ad9d2#/pages/32","title":"Grote deceptie Advocaat in beladen burenruzie","text":"Grote deceptie Advocaat in beladen burenruzie\n\nDe derby Irak-Iran wordt door Dick Advocaat verloren. \n\nFOTO AFP\n\n❮❯\n\nIran zet Irak direct op achterstand in WK-kwalificatie \n\nAMSTERDAM Het zo hoopvol begonnen avontuur van Dick Advocaat bij Irak heeft geen vervolg gekregen in de eerste ’thuiswedstrijd’ van zijn nieuwe werkgever. In Doha verloor de Irakese nationale ploeg met 3-0 van buurland Iran. De Iranese openingsgoal viel al in de zesde minuut en werd gemaakt door Alireza Jahanbakhsh, de nieuwe aanvaller van Feyenoord, de club waarvan Advocaat afgelopen seizoen nog trainer was. Mehdi Taremi en Ali Gholizadeh maakten na rust de andere Iraanse goals. \n\nAdvocaat kreeg eerder deze maand nog een oeuvreprijs voor alles wat hij heeft gepresteerd in zijn indrukwekkende carrière en er werd rekening mee gehouden dat Feyenoord richting de voorronde van de Conference League leiden toch echt zijn laatste kunstje was geweest. Maar lang zat ’De Kleine Generaal’ niet thuis. Eind juli hapte hij alweer toe, toen Irak zich meldde voor het bondscoachschap en de afgelopen periode prepareerde Advocaat samen met assistenten Zeljko Petrovic en Cor Pot de ploeg op trainingskampen in Spanje en Turkije.\n\nOp een leeftijd waarop de meeste leeftijdsgenoten een punt achter hun werkzame leven hebben gezet en hun dagen vullen met fietstochtjes, vakanties met de camper of op de kleinkinderen passen, is de bijna 74-jarige Advocaat nog even aan een enerverende nieuwe job begonnen. Bondscoach van Irak, een land met een bewogen geschiedenis en nog altijd weinig stabiele politieke situatie.\n\nEerder dit jaar werd Irak nog opgeschrikt door bloedige aanslagen. Het land wordt door de FIFA nog altijd niet veilig genoeg bevonden voor de thuiswedstrijden van Irak, zodat Advocaat en zijn spelers hun thuiswedstrijden in ballingschap afwerken in Qatar.\n\nAdvocaat zit met Irak in een WK-kwalificatiegroep waar verder ook Iran, Syrië, Libanon, Zuid-Korea en de Verenigde Arabische Emiraten, gecoacht door Bert van Marwijk, deel van uitmaken. Met zulke politiek gezien beladen confrontaties als Irak-Iran krijgt Rinus Michels’ gevleugelde uitspraak, dat voetbal oorlog is, een heel andere lading. Tussen 1980 en 1988 vochten beide buurlanden een bloedige oorlog uit en de verhoudingen zijn altijd gespannen gebleven.\n\nNa een hoopvolle start van deze WK-kwalificatiegroep – het 0-0 gelijkspel uit tegen Zuid-Korea – heeft Advocaat er in het voetbalgekke land direct een leuke bijnaam bijgekregen. ’De Kleine Generaal’ is al respectvol omgedoopt tot ’Emir Advocaat’. Het Irak-avontuur is opnieuw een kleurrijk hoofdstuk in een imposante carrière. Sinds zijn start als trainer van het bescheiden DVSP uit Pijnacker heeft Advocaat in een periode van 41 jaar maar liefst 25 verschillende dienstverbanden als hoofdtrainer gehad.\n\nDit is Advocaats negende periode als bondscoach. Driemaal stond hij aan het roer van het Nederlands elftal en daarnaast was hij ook keuzeheer van de Verenigde Arabische Emiraten, Zuid-Korea, België, waar hij topscorer allertijden Romelu Lukaku liet debuteren, Rusland, Servië en nu dan Irak. Advocaat heeft al heel wat van de wereld gezien, al ligt daar niet zijn grootste interesse. Een bezoekje aan Baghad voor een lunch met bondsofficials liet hij vorige week wijselijk schieten. Advocaats passie betreft het voetbal; werken op het trainingsveld met spelers en wedstrijden coachen vanaf de bank.\n\nAl vijfmaal was Advocaat present op een groot toernooi: drie WK’s en twee EK’s. Voor een voetbaltrainer de mooiste evenementen die er zijn. En net zoals Van Marwijk zou Advocaat dolgraag nog eens zo’n eindtoernooi meemaken. Voor Irak zou dat een ongekend succes zijn, want slechts éénmaal eerder was het land present op een WK-eindronde: in 1986, toen Advocaat zijn eerste schreden zette op het trainerspad bij DVSP.\n\nDe route naar het WK in Qatar is lastig voor Irak, dat in deze groep zeker niet tot de favorieten behoort en met één punt uit twee duels direct in de achtervolging moet. Alleen de nummers één en twee van de zes landen tellende groep plaatsen zich rechtstreeks voor het WK in Qatar volgend jaar. De nummer drie krijgt nog een herkansing en speelt een play-off tegen de nummer drie van de andere WK-kwalificatiegroep (met onder andere Australië, Japan en Saoedi-Arabië). De winnaar van die play-off moet vervolgens nog een intercontinentale play-off spelen voor het laatste WK-ticket. En zo zou het nog wel eens lange en bewogen reis kunnen worden voor Advocaat en Irak, iets waar de Hagenaar niet om maalt. Zolang hij zijn pensioen maar voor zich uit kan schuiven. \n\nAlireza Jahanbakhsh zit ex-Feyenoord-trainer dwars","intensity":0,"negativity":0,"cluster_id":41,"similar_texts":"text37"},{"id":"65","publisher":"Trouw","date":"2021-09-07","url":"https://krant.trouw.nl/titles/trouw/8321/publications/1348/articles/1440986/9/3","title":"Halsema veroordeelt dragen Jodenster bij protest","text":"### Coronaregels\n\nBurgemeester Femke Halsema van Amsterdam zegt dat ze 'met afschuw' heeft gezien dat tijdens de demonstratie tegen de coronamaatregelen zondag op de Dam mensen een gele Jodenster op hun kleding droegen. \"Ik roep de organisatie van de demonstratie op om het dragen van de ster te veroordelen\". In Amsterdam kwamen zondag ruim 20.000 mensen af op een protest. Zo'n zestig organisaties waren vertegenwoordigd. De organisator van de demonstratie, Michel Reijinga, zegt in een reactie op 'persoonlijke titel en namens Nederland in Verzet' volledig achter de oproep van Halsema te staan. Hij zegt dat zijn 'opa en oma met een ster op gelopen hebben'. Dus, zo zegt hij, 'op mijn pagina geen ster, geen vergelijkingen'. \"Maar\", zegt hij, \"in '40-'45 is apartheid gecreëerd voor de Joden, en in '20-'21 voor niet-gevaccineerden. Dus ik begrijp dat mensen die vergelijking maken.\"","intensity":0,"negativity":2,"cluster_id":61,"similar_texts":"text651"},{"id":"66","publisher":"Trouw","date":"2021-09-08","url":"https://krant.trouw.nl/titles/trouw/8321/publications/1349/articles/1441704/2/7","title":"Het weer","text":"Fraai zomerweer. Met veel zonneschijn en een zwakke oostelijke wind stijgt de temperatuur in de middag naar 24 tot 28 graden.","intensity":0,"negativity":0,"cluster_id":25,"similar_texts":"text637"},{"id":"67","publisher":"De Telegraaf","date":"2021-09-07","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/28c0e564c1dedfd894087e0f3385d782/web/OPS/cciobjects.json&hash=0b41ed0aba2df54b0f86#/pages/4","title":"In een vloek wereldnieuws","text":"In een vloek wereldnieuws\n\nPapegaaienkweker Dennis Jansen weet alles over pratende vogels. „Het gaat vanzelf...”\n\nFOTO\n\nAmaury Miller\n\n❮❯\n\nRipper bewijst dat Donald Duck niet de enige pratende eend is\n\ndoor Chris Ververs\n\nLeiden Dankzij Leidse Hoogleraar Gedragsbiologie Carel ten Cate is de Australische muskuseend Ripper postuum wereldnieuws. De eend verwierf zijn faam dankzij zijn spraakvermogen. Het nabootsen van een metalen deur (’kloink’) en het Australische ’you bloody fool’ maken de muskus-eend uniek onder de eendensoorten. \n\nDeBiziura lobata of lobeend zoals de muskuseend ook wel genoemd wordt, schaart zich daarmee in een bijzonder rijtje sprekende dieren. We weten dat in het vogelrijk papegaaien, zangvogels en kolibries een vocaal leervermogen hebben. Dat ook walvissen, dolfijnen, olifanten en vleermuizen geluiden imiteren, is ook geen nieuws.\n\nVaag verhaal\n\nDat een eendensoort geluiden nabootst, is echter volstrekt nieuw. En dat terwijl de geluiden van Ripper al in 1987 zijn opgenomen door de inmiddels gepensioneerde Australische onderzoeker Peter J. Fullager. „Ik geloofde mijn oren niet”, erkent gedragsbioloog Ten Cate als hij vertelt over de eerste keer dat hij Ripper hoorde ’praten’. Ten Cate was bezig met een overzichtsartikel vocaal leren bij vogels en stuitte op een vaag verhaal over een pratende Australische muskuseend.\n\nGefascineerd door enkele artikelen over het beestje, lukte het hem de originele geluidsfragmenten in handen te krijgen. Ook sprak hij uitvoerig met Fullager over de inmiddels wereldberoemde Ripper. De muskuseend is een grote grijze watervogel en maakt doorgaans hoge fluittonen die hij kopieert van soortgenoten. \n\nRipper werd echter door mensen grootgebracht in een vogelpark zonder andere muskuseenden. Daardoor heeft de eend geleerd andere geluiden na te bootsen. „Het is aannemelijk dat zijn verzorger vaak ’you bloody fool’, ’jij verdomde dwaas’ zei”, zegt Ten Cate. „De l van fool staat overigens niet vast”, verduidelijkt de hoogleraar. „Het kan dus ook ’food’ zijn geweest. Wat erop duidt dat zijn verzorger dat zei als Ripper gevoerd werd.” \n\nHet is eigenlijk niet veel anders dan de manier waarop bijvoorbeeld papegaaien of ara’s leren praten, weet de 71-jarige papegaaienkweker Dennis Jansen uit Den Ilp. „Het gaat vanzelf. Als jij het licht uitdoet ’s avonds, zeg je welterusten. En als je ’s morgens naar de lichtschakelaar loopt, kan hij bedenken wat jij doet en zal hij zeggen wat jij ’s avonds zegt: weltruste.”\n\nPapegaaien\n\nMeer dan vijftig jaar zit Jansen al in de ’papegaaien’. Of zoals hij zelf met Amsterdamse tongval zegt: „Vroeger zat in elke kroeg in de Jordaan een van mijn papegaaien.” In zijn speciaalzaak huizen honderden ara’s, parkieten en papegaaien. Werden de exotische praters vroeger geïmporteerd. Tegenwoordig worden ze in eigen land gekweekt. Wat er zo leuk aan is? „Dat ze praten natuurlijk”, lacht Jansen. \n\nTerug naar de eend. Ten Cate’s bevindingen zijn hét bewijs dat muskuseenden geluiden kunnen nabootsen die ze al op jonge leeftijd te horen krijgen. Ten Cate: „Een bijzondere en zeldzame eigenschap die deze eendensoort uniek maakt. Er zijn namelijk ontzettend veel eendensoorten, ook gedomesticeerd. Maar daaruit is nooit gebleken dat daar dit soort imitaties bij voorkomen.” \n\nZo ontdekten Ten Cate en Fullagar ook dat soortgenoten van de Australische muskuseend in Engeland het geluid nabootsen van een snuivende pony, een hoestende dierverzorger en een piepende deur. „Heel interessant”, stelt Ten Cate. „Bij de kolibrie bijvoorbeeld weten we dat er in de hersenen speciale kernen zijn die te maken hebben met dat vocale leren. Voor zover bekend zijn die kernen nooit bij eenden vastgesteld. We denken dat ze er een evolutionair voordeel bij hebben, zoals het zich beter aanpassen aan de leefomgeving. De vraag is nu hoe dat zit bij andere vogelsoorten waarvan we nog niet weten dat ze vocaal leervermogen hebben.”\n\nOnderzoek naar Jansens vogels is niet meer nodig. Die zwijgen zelden. „We hebben nu een ara uit Spanje en die spreekt Spaans. De hele dag gaat het van ’ola’ en ’cerveza’ en zo. Dat vind ik wel leuk”, grinnikt Jansen. \n\n’We hebben een ara uit Spanje die Spaans spreekt’","intensity":0,"negativity":1,"cluster_id":64,"similar_texts":"text691"},{"id":"68","publisher":"De Telegraaf","date":"2021-09-08","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/b82a99d20cc99c0da8591d4d388329f7/web/OPS/cciobjects.json&hash=a30eda0e1a29c40857e5#/pages/22-23","title":"In het kort","text":"In het kort\n\nApax en Warburg Pincus kopen T-Mobile Nederland voor €5,1 miljard van Deutsche Telekom en Tele2.\n\nT-Mobile zal als ’uitdager op de markt’ doorgaan en wil groeien op de zakelijke en de breedbandmarkt.\n\nDaar ontspint zich een fel gevecht om de glasvezelaansluitingen.","intensity":0,"negativity":0,"cluster_id":5,"similar_texts":"text97"},{"id":"69","publisher":"Algemeen Dagblad","date":"2021-09-07","url":"https://krant.ad.nl/titles/algemeendagblad/7908/publications/26014/articles/1440981/7/3","title":"IND maakt vaart met Afghanen","text":"De Immigratie- en Naturalisatiedienst (IND) is klaar met de eerste registratie van de ruim 1900 evacués uit Afghanistan. Dat betekent dat van iedereen namen en verblijfplaatsen zijn genoteerd. De eerste dertien evacués hebben van de IND te horen gekregen dat ze in Nederland mogen blijven, maakte de dienst gisteren bekend. De dienst heeft vijftig medewerkers vrijgemaakt om alle vluchtelingen te horen. Volgens de dienst wordt er vrij snel na het gesprek een beslissing genomen over een asielaanvraag. De marechaussee werkt ondertussen aan de formele identificatie en registratie van de groep.","intensity":0,"negativity":0,"cluster_id":38,"similar_texts":"text499"},{"id":"70","publisher":"De Volkskrant","date":"2021-09-08","url":"https://krant.volkskrant.nl/titles/volkskrant/7929/publications/1354/articles/1441701/22/4","title":"Inflatie","text":"2,4 Procent bedroeg de geldontwaarding in augustus. Dat is een procentpunt meer dan in juli, meldt het Centraal Bureau voor de Statistiek (CBS). Vooral op vakantie gaan was een aanslag op de portemonnee. Pakketreizen waren 16,4 procent duurder dan in augustus 2020, een trip naar een vakantiepark was 12 procent prijziger. Beide tarieven waren in juli nog gedaald, omdat de vraag ernaar toen lager uitviel vanwege het coronavirus.","intensity":0,"negativity":0,"cluster_id":15,"similar_texts":"text708"},{"id":"71","publisher":"NRC Handelsblad","date":"2021-09-07","url":"https://www.nrc.nl/nieuws/2021/09/06/tennisser-botic-van-de-zandschulp-gelooft-nu-zelf-ook-dat-hij-iedereen-kan-verslaan-a4057294#20210907-79792-101","title":"Insiders wisten allang dat tennisser Botic van de Zandschulp de wereldtop kan verslaan","text":"US Open Botic van de Zandschulp, kwartfinalist bij de US Open, beleeft op 25-jarige leeftijd zijn grote doorbraak. „Hij haalt heel veel heel snel in.”,Voor het grote publiek is de doorbraak van Botic van de Zandschulp misschien een verrassing, maar insiders uit de tenniswereld wisten al veel langer dat de 25-jarige Nederlander het in zich had om de wereldtop te verslaan. „Van de Zandschulp is een exceptioneel talent. Hij heeft een waanzinnige forehand, slaat de ballen heel makkelijk en zuiver en is supersnel. Ik heb altijd gezegd dat hij in potentie van vrijwel alle toppers kan winnen. En dat laat hij nu op de US Open zien”, zegt coach Tjerk Bogtstra, die zes jaar geleden op zijn academie met Van de Zandschulp werkte. „Als hij op dit niveau kan blijven spelen zal hij automatisch alleen nog maar beter worden. Let maar op: dit is pas zijn begin.”„Game, set and match Van de Zandschulp”, klonk het zondagmiddag in het Louis Armstrong-stadion. Voor de zevende keer op rij, inclusief de kwalificatie, liep hij tijdens deze US Open naar het net om zijn tegenstander als overwinnaar de hand te schudden. Nadat Van de Zandschulp in de tweede ronde al de nummer elf van de wereld Casper Ruud uit Noorwegen had verslagen, rekende hij nu af met de Argentijnse subtopper Diego Schwartzman. En dinsdag staat in New York in de kwartfinales de partij tegen de als tweede geplaatste Rus Daniil Medvedev op het programma . „Het is wel ongekend wat hier gebeurt”, zegt Michiel Schapers, die Van de Zandschulp namens de Nederlandse tennisbond KNLTB bij dit grandslamtoernooi begeleidt. „Hoe verder hij komt, hoe beter hij gaat spelen.”Soort van krachttennis De wijze waarop Van de Zandschulp zich op Flushing Meadows manifesteert doet denken aan de plotselinge opmars van Martin Verkerk op Roland Garros in 2003. Destijds viel bij de getalenteerde Verkerk op het gravel van Parijs vrijwel alles op zijn plek. De vooraf geleverde inspanningen buiten de baan leverden hem een finaleplaats op. Met een zelfde soort krachttennis als Verkerk sloeg de 1,88 meter lange Van de Zandschulp zich in New York als qualifier naar de laatste acht. Qua persoonlijkheid zijn de emotionele Verkerk en de introverte Van de Zandschulp echter tegenpolen. „Verkerk pompte zichzelf op. Van de Zandschulp heeft juist behoefte aan rust”, legt Schapers uit. „Het is voor een tennisser van groot belang dat hij zich goed voelt. Want als je fysiek en mentaal niet top bent, dan red je het niet met talent.”\n\nLees ook, uit februari 2021: Na veertien dagen quarantaine is Van de Zandschulp klaar voor zijn eerste grand slam\n\nDat Van de Zandschulp pas op zijn 25ste doorbreekt op het hoogste niveau heeft volgens Schapers meerdere oorzaken. Volgens de oud-tennisser en voormalig Davis-Cupcaptain gaf Van de Zandschulp als tiener zijn VWO-opleiding prioriteit boven het tennis waardoor hij pas op zijn negentiende aan zijn profloopbaan begon. Vervolgens werd de Veenendaler door een infectieziekte en blessures aan de schouder en hamstrings een paar keer teruggeworpen. Daarnaast ontbrak het Van de Zandschulp volgens Schapers aan de juiste balans in zijn hoofd. „Hij ging pas op latere leeftijd inzien wat er allemaal voor nodig was om er het maximale uit te halen”, legt Schapers uit. En dan lachend: „Misschien is hij een laatbloeier, maar nu haalt hij dan wel weer heel veel heel snel in.” Volgens Schapers heeft Van de Zandschulp er goed aan gedaan om zich twee jaar geleden weer aan te sluiten bij de tennisbond. Onder de vleugels van de KNLTB zette hij vooral qua lichamelijke fitheid grote stappen. Schapers: „Daar waar andere tennissers tijdens de coronacrisis soms een beetje gas terugnamen, besloot hij juist sterker te willen worden. En dat betaalde zich uit in resultaten. Waardoor hij ook mentaal een boost kreeg. Vroeger had hij grote moeite tegenslagen te incasseren. Maar hij is er zelf in gaan geloven dat hij voor niemand onder hoeft te doen.”Yankees-petjeEen plek in de top-honderd was voor de hardhitter aanvankelijk nog de doelstelling in 2021. Met geslaagde kwalificaties voor de Australian Open, Roland Garros en Wimbledon was hij in aanloop naar de US Open redelijk op weg naar het slechten van die nog altijd magische grens. Twee weken geleden meldde hij zich als de nummer 117 van de wereld bij de kwalificaties in New York. Met een petje van honkbalclub New York Yankees op zijn hoofd, oogde hij meer als een toerist dan als een proftennisser. Maar inmiddels heeft de internationale pers hem ook ontdekt. ‘Quality wins: Van de Zandschulp shines in deep US Open run’, schreef het Amerikaanse persbureau AP na zijn winst op Schwartzman. Alsof het niet meer dan terecht was dat Van de Zandschulp de Argentijnse nummer veertien van de wereld de baas was geweest. Schapers moest tot zijn genoegen constateren dat dat inderdaad zo was. „Op de een of andere manier gaat Van de Zandschulp juist beter spelen als zijn tegenstander van een hoog niveau is. Daar trekt hij zich aan op”, legt Schapers uit. „Maar daar ligt wel een tactisch plan aan ten grondslag. Dat werken we samen tot in de details uit. We houden er allebei van om een perfecte strategie uit te stippelen. Daarmee weet hij zelfs toppers te verrassen.”In de voorbereiding op de partij tegen Medvedev weken Van de Zandschulp en Schapers niet van hun routine af. Ontbijten in Manhattan, aan het einde van de ochtend naar het tennispark in Queens, tussen 13.00 uur en 14.00 uur trainen met jonge Amerikaanse toptalenten en daarna weer in de Big Apple op de tv naar tennis kijken. „Hoe verder hij komt, hoe meer er op hem afkomt”, legt Schapers uit. „Hij heeft al 27 sets in de benen, dus ik moet ook waken voor zijn rust.”De laatste Nederlander die in New York zover kwam als Van de Zandschulp was Sjeng Schalken. Hij stond er in 2002 en 2003 in de kwartfinales. „Dat waren de grootste wedstrijden uit mijn loopbaan”, stelt Schalken terugblikkend. „Het geeft je als tennisser een bepaalde status. Want hoe getalenteerd ze soms ook zijn, lang niet alle profs halen dat.”\n\nEen versie van\n\ndit artikel\n\nverscheen ook in\n\nNRC Handelsblad\n\nvan 7 september 2021\n\nEen versie van\n\ndit artikel\n\nverscheen ook in\n\nNRC in de ochtend\n\nvan 7 september 2021","intensity":0,"negativity":0,"cluster_id":23,"similar_texts":"text661"},{"id":"72","publisher":"Algemeen Dagblad","date":"2021-09-07","url":"https://krant.ad.nl/titles/algemeendagblad/7908/publications/26014/articles/1440981/6/1","title":"Israël | ontsnapping","text":"De Israëlische politie houdt samen met het leger een klopjacht op zes Palestijnse gevangenen die in de nacht van zondag op maandag uit een zwaar beveiligde gevangenis in het noorden van het land zijn ontsnapt. Er was een krappe tunnel gegraven onder een gootsteen in een cel van de Gilboagevangenis, vlakbij het Meer van Galilea. De zes zaten levenslange straffen uit voor aanslagen op Israëliërs.","intensity":0,"negativity":0,"cluster_id":50,"similar_texts":"text65"},{"id":"73","publisher":"Algemeen Dagblad","date":"2021-09-07","url":"https://krant.ad.nl/titles/algemeendagblad/7908/publications/26014/articles/1440981/2/6","title":"Jaren celstraf voor oppositieleden","text":"### Belarus\n\nDe Belarussische activiste Maria Kolesnikova is veroordeeld tot elf jaar celstraf. Kolesnikova was een van de leiders van de massale protesten tegen president Loekasjenko vorig jaar. Haar advocaat en oppositielid Maxim Znak, kreeg tien jaar cel.","intensity":0,"negativity":1,"cluster_id":20,"similar_texts":"text185"},{"id":"74","publisher":"NRC Handelsblad","date":"2021-09-07","url":"https://www.nrc.nl/nieuws/2021/09/06/jean-paul-belmondo-charmante-held-in-komische-actiefilms-a4057264#20210907-79792-101","title":"Jean-Paul Belmondo: charmante held in komische actiefilms","text":"Jean-Paul Belmondo 1933-2021  De Franse acteur straalde een zorgeloze mannelijkheid uit: romantisch en rebels, charmant en gevaarlijk. Met zijn films trok Jean-Paul Belmondo in de jaren 60 en 70 een groot publiek.,Een ondeugende glimlach om de mond, met daarin het liefst een sigaar. Dat was in de jaren zestig en zeventig het beeld van acteur Jean-Paul Belmondo dat in de hoofden van menig filmfan werd gegrift. De overleden filmster was met zijn komische actiefilmrollen in die jaren een grote kassamagneet, samen met vriend en rivaal Alain Delon. Belmondo overleed maandag. Hij werd 88 jaar.\n\nBelmondo stond garant voor plezierig amusement en speelde helden waar je al snel om gaf: charmant, sexy, grappig en een beetje anti-autoritair. Rebelse en coole helden waren het, die de hele wereld over reisden en op allerlei exotische locaties komische avonturen beleefden, met een knappe vrouw nooit ver uit zicht. Belmondo vertegenwoordigde een zorgeloos soort mannelijkheid die zich vooral uit in avontuurlijke atletiek en fysiek acteren, en die niet naar binnen slaat zoals bij de broeierige Delon. Belmondo deed ook het liefst zijn eigen stunts, het publiek dat naar zijn ironische avonturenfilms ging wist wat het van hem kon verwachten: actie, een kwinkslag, meer actie en wat grappen en grollen. Zijn stuntcapriolen waren gedurfd maar ook altijd gracieus. Zijn training als bokser, begin jaren vijftig, kwam hem daarbij van pas. Die boksachtergrond verraadt ook de herkomst van zijn karakteristieke neus.\n\nBokser\n\nJean-Paul Belmondo werd op 9 april 1933 geboren in een artistiek gezin, zijn vader Paul Belmondo was beeldhouwer. Belmondo trainde als bokser, en speelde een aantal boksmatches, maar ging in 1952 studeren aan de prestigieuze Conservatoire National Superieur d’Art Dramatique. Het verhaal gaat dat hij uit onvrede over zijn afstudeerbeoordeling in 1956 zijn middelvinger naar de jury opstak. Het begin van zijn rebelse imago als ‘bad boy’.\n\nVoor hij een groot publiek trok met zijn magnetisme was Belmondo de lieveling van de nouvelle vague, de Franse filmstroming die de filmwereld eind jaren vijftig opschudde met frisse films die vaak op locatie werden gedraaid. Belmondo kreeg de hoofdrol in Jean-Luc Godards À bout de souffle (1960), de film die exemplarisch is voor de nouvelle vague. Hierin speelde hij een naar Humphrey Bogart gemodelleerde crimineel die iets krijgt met een Amerikaanse in Parijs. Rol en imago vallen perfect samen: Belmondo is romantisch en rebels, charmant en gevaarlijk, met een sigaret die nonchalant tussen de wat vlezige lippen bungelt. Zijn nonchalante verschijning en kwajongensachtige bravoure vielen op, evenals zijn naturelle spel; hij beschikte over ‘de gave’. Rollen in andere nouvelle-vaguefilms volgden, waaronder Pierrot le fou (Godard, 1965), Moderato cantabile (Peter Brook, 1960) en drie misdaadfilms van Jean-Pierre Melville. In Melvilles Léon Morin, prêtre speelde hij een priester, een sterk staaltje tegencasting.\n\nFranse James Bond\n\nBegin jaren zestig had ‘Bebel’ genoeg van al die artistieke films en verzette hij zijn koers richting licht ironische avonturenfilms als Cartouche (1962), L’homme de Rio (1964, een soort Franse James Bond) en Le cerveau (1969), met incidenteel nog een auteursfilm als Truffauts La sirène du Mississippi (1969). In 1972 richtte Belmondo zijn eigen productiemaatschappij op, vernoemd naar zijn (Italiaanse) grootmoeder: Cerito Films. Cerito produceerde ook Stavisky van auteursregisseur Alain Resnais, maar ondanks Belmondo’s hoofdrol – zijn vijftigste – flopte deze. Na die flop maakte hij alleen nog maar mainstreamfilms, waaronder het populaire Le magnifique (1973) en Le professionel (1981). Stripachtige actiefilms waarin Belmondo dichter bij Roger Moore staat dan bij Sean Connery.\n\nOmdat zijn Engels niet zo goed was en omdat hij het ook niet ambieerde, deed Belmondo nauwelijks mee in Amerikaanse films. Samen met Alain Delon maakte hij de nostalgische gangsterfilm Borsalino (1970), waarbij Belmondo Delon, de producent van Borsalino, aanklaagde wegens contractbreuk. Belmondo won maar bleef bevriend met Delon.\n\nDe films waarin hij optrad werden meer en meer formulewerk, hij werd ouder en strammer en midden jaren tachtig was hij minder populair, waarna Belmondo terugkeerde naar het theater, waar hij zijn loopbaan begon. Hij had succesvolle toneelrollen in Kean (1987) en Cyrano de Bergerac (1990). De César die hij in 1989 kreeg voor zijn rol in Claude Lelouch’ Itinéraire d’un enfant gâté haalde hij niet op, naar verluidt omdat de beeldhouwer van het Césarbeeldje (César Baldaccini) ooit iets lelijks over zijn vader zei. In 2001 kreeg hij een beroerte waardoor hij het noodgedwongen rustiger aan moest doen. Zijn comebackfilm, Un homme et son chien (2008), had weinig succes.\n\nBelmondo schermde zijn privéleven zo veel mogelijk af. In 1952 trouwde hij met jeugdliefde Elodie Constant, met wie hij drie kinderen kreeg voor het huwelijk in 1968 stukliep, onder meer door zijn langdurige affaire met actrice Ursula Andress (1965-1972). Daarna had hij een verhouding met de Italiaanse actrice Laura Antonelli (1972-1980). In 2002 trouwde hij opnieuw en een jaar later kreeg hij een vierde kind. In 2008 begon hij een affaire met de 34 jaar jongere, voormalige Playmate Barbara Gandolfi, een relatie die in 2012 tot een einde kwam. Daarna bleek dat zij en haar zakenpartner Belmondo hadden opgelicht.\n\nIn 2011 kreeg hij op het filmfestival van Cannes een ere-Gouden Palm voor zijn hele oeuvre, vijf jaar later gevolgd door een Gouden Leeuw op het filmfestival Venetië voor zijn loopbaan, zo’n tachtig films.\n\nNieuwsbrief\n\nNRC Film\n\nDe beste filmstukken, interviews en recensies van de nieuwste films\n\nInschrijven\n\nEen versie van\n\ndit artikel\n\nverscheen ook in\n\nNRC Handelsblad\n\nvan 7 september 2021\n\nEen versie van\n\ndit artikel\n\nverscheen ook in\n\nNRC in de ochtend\n\nvan 7 september 2021","intensity":0,"negativity":0,"cluster_id":59,"similar_texts":"text696"},{"id":"75","publisher":"Trouw","date":"2021-09-08","url":"https://krant.trouw.nl/titles/trouw/8321/publications/1349/articles/1441704/11/5","title":"Jeugd vaker aan de antidepressiva","text":"Tijdens de tweede coronalockdown is meer medicatie tegen angst en depressie aan jongeren voorgeschreven dan voor de coronacrisis, aldus onderzoeksinstituut Nivel. Tijdens de eerste lockdown bleef het aantal 15- tot 24-jarigen dat antidepressiva slikte nog gelijk aan 2019. Tijdens de tweede lockdown kregen wekelijks gemiddeld 218 op de 100.000 jongeren zo'n geneesmiddel voorgeschreven, ten opzichte van 202 op de 100.000 in die periode in 2019.","intensity":0,"negativity":0,"cluster_id":9,"similar_texts":"text135"},{"id":"76","publisher":"De Volkskrant","date":"2021-09-08","url":"https://krant.volkskrant.nl/titles/volkskrant/7929/publications/1354/articles/1441701/35/2","title":"Joost Oranje vertrekt als hoofdredacteur bij Nieuwsuur","text":"### Media\n\nJournalist Joost Oranje (58) treedt na negen jaar terug als hoofdredacteur van het actualiteitenprogramma Nieuwsuur. Hij wordt coördinator onderzoeksjournalistiek bij de publieke omroep.  \n  \nEerder dit jaar won Nieuwsuur onder leiding van Oranje de belangrijkste tv-prijs - de Zilveren Nipkowschijf - voor het beste televisieprogramma. Oranje, die hiervoor ook in de hoofdredactie van NRC Handelsblad zat, laat weten dat Nieuwsuur staat als 'een huis', maar dat hij de 'routine' voor wil zijn. 'Het hoofdredacteurschap is een half journalistieke, half bestuurlijke baan. Ik was veel tijd kwijt aan noodzakelijk overleg over budgetten, personele zaken. Nu kan ik weer voor de volle honderd procent aan onderzoeksjournalistiek doen.'  \n  \nVolgens de jury van Nipkowschijf won Nieuwsuur in het coronajaar aan overtuigingskracht en wist het programma door zijn kritische onderzoeksjournalistiek 'mythes en misverstanden vaak als eerste uit de wereld te helpen'. Onder Oranjes leiding won Nieuwsuur ook meerdere keren een Tegel, de belangrijkste journalistieke prijs, in de categorie onderzoek.  \n  \nDit jaar kende de jury van De Tegel die prijs toe aan een onthullend Nieuwsuur-onderzoek over de ondeugdelijke coronarichtlijnen die aan het begin van de coronacrisis golden in de ouderenzorg. Door een van die richtlijnen - het dragen van mondkapjes is voor zorgmedewerkers 'niet nodig' - raakten ouderen besmet met corona en overleden zij aan de gevolgen daarvan.  \n  \nIn zijn nieuwe baan coördineert Oranje de onderzoeksjournalistiek voor zowel Nieuwsuur als NOS Nieuws. Een functie die 'mij op het lijf is geschreven' aldus Oranje. 'Nu is het tijd om weer dichter bij de journalistieke praktijk te staan.'  \n  \nHet doet Oranje deugd dat onderzoeksjournalistiek ook bij andere mediaplatforms in opmars is. 'Het is mooi om te zien hoe platforms zoals Follow The Money en Investico zich ontwikkelen. Op eigen kracht maken ze mooi en onthullend werk. Met Nieuwsuur en NOS Nieuws willen we daar aan bijdragen en impact hebben.'","intensity":0,"negativity":0,"cluster_id":53,"similar_texts":"text408"},{"id":"77","publisher":"Trouw","date":"2021-09-08","url":"https://krant.trouw.nl/titles/trouw/8321/publications/1349/articles/1441704/2/4","title":"Joost Oranje weg bij Nieuwsuur","text":"### personalia\n\nJ oost Oranje (58) stopt na negen jaar als hoofdredacteur van Nieuwsuur. Oranje wordt begin 2022 coördinator onderzoeksjournalistiek bij Nieuwsuur en NOS Nieuws. De nieuwe functie van Oranje komt voort uit een onlangs afgesloten samenwerking tussen de NOS en de NTR. Oranje zegt uit te kijken naar zijn nieuwe job en blikt daarnaast terug op een mooie tijd. Hij was sinds 2012 hoofdredacteur van Nieuwsuur, daarvoor werkte hij bij NRC. Totdat een opvolger is gevonden, blijft Oranje aan als hoofdredacteur.","intensity":0,"negativity":0,"cluster_id":53,"similar_texts":"text479"},{"id":"78","publisher":"De Volkskrant","date":"2021-09-07","url":"https://krant.volkskrant.nl/titles/volkskrant/7929/publications/1353/articles/1440979/1/1","title":"Kaag haalt uit naar Rutte en het geregel en geritsel in politiek","text":"Kaag toonde zich ook zeer kritisch over het Nederlandse klimaatbeleid, dat volgens haar 'nog steeds hopeloos achterloopt op de rest van Europa'. Zonder hem bij naam te noemen ridiculiseerde Kaag daarbij Ruttes recente uitspraak dat het klimaatbeleid 'haalbaar en betaalbaar' moet blijven. 'Haalbaar en betaalbaar is het nieuwe argument om niets of weinig te doen.'  \n  \nOok op andere momenten liet Kaag doorschemeren weinig op te hebben met haar beoogd coalitiegenoot Rutte. Zo tonen de toeslagenaffaire en het gebrekkige 'coronacrisismanagement' volgens de D66-leider aan dat er nog genoeg te leren is op het gebied van 'medemenselijkheid, betrouwbaarheid, openheid en effectief bestuur'. Kaag: 'Dat geldt ook voor degenen die om het hardst roepen hoe onwijs gaaf ons landje is.'  \n  \nKaag komt met haar kritiek op een moment dat de vastgelopen formatie aan een nieuwe fase begint. De verwachting is dat VVD-prominent Johan Remkes dinsdag van de Tweede Kamer als nieuwe informateur de opdracht krijgt om aan een minderheidskabinet te werken met in elk geval VVD en D66. De toespraak van Kaag maakt duidelijk hoe groot de afstand tussen de D66-leider en Rutte nog is.  \n  \nVolgens Kaag zijn er de afgelopen jaren te weinig 'moedige keuzes' gemaakt. 'Leiderschap is voor mij het tegenovergestelde van regelen en ritselen zonder visie. Als je de politieke managers te lang hun gang laat gaan, betaalt de samenleving daarvoor de hoogste prijs.'  \n  \nDe D66-leider citeerde topambtenaar Bernard ter Haar, die zich onlangs publiekelijk afvroeg of de Nederlandse overheid de afgelopen twee decennia nog 'iets groots' tot stand heeft gebracht. Kaag: 'Hij kon niets verzinnen. Ik ook niet. Hoe lang ik er ook over nadenk.'  \n  \nDe afgelopen maanden lijkt de kloof tussen Kaag en Rutte eerder toe- dan afgenomen. Kaag noemde het in haar toespraak 'moeilijk te bevatten' dat PvdA en GroenLinks op 'niet-inhoudelijke gronden' zijn afgewezen, hoewel die partijen enthousiast waren over het gezamenlijke stuk dat VVD en D66 in de zomer hadden geschreven en de ChristenUnie niet. 'Misschien was ik al die tijd al te goedgelovig. Ik dacht dat het menens was, werken vanuit de inhoud.' Volgens Kaag is 'het gehalte Haags gedoe in deze formatie veel te hoog'. 'Dat geeft een ongemakkelijk gevoel. Soms heb ik het gevoel dat ik me op een ander spoor begeef dan mijn tegenstrevers en collega's.'  \n  \nDe demissionair minister van Buitenlandse Zaken wil niet in een kabinet plaatsnemen als er geen 'dramatische en ultieme versnelling' komt in het klimaatbeleid ('Als u mij een alarmist noemt, zal ik dat als een erespeld op mijn jasje dragen'). Daarnaast wil ze fors investeren in onderwijs en sociale voorzieningen en een veel ambitieuzer EU-beleid.  \n  \nVolgens Kaag was het EU-beleid van de afgelopen jaren 'een zinnebeeld van penny wise maar pound foolish'. 'Ik heb zelf niet genoeg gedaan om een wijziging van koers af te dwingen. Dat reken ik mezelf aan. Nederland is nu gebaat bij constructieve creativiteit, bij zelfbewust optreden en bij generositeit en geduld. Ook daarom ijver ik voor een nieuwe coalitie, met nieuw elan, en nieuwe Europese overtuiging.'  \n  \nKaag herhaalde dat Rutte nu voorop moet lopen om de formatie weer vlot te trekken en 'het politiek vertrouwen te herwinnen, met name van links'. 'Progressieve slagkracht in het kabinet is in mijn ogen essentieel om de grote vragen van deze tijd van antwoord en oplossingen te voorzien.'","intensity":0,"negativity":1,"cluster_id":48,"similar_texts":"text368"},{"id":"79","publisher":"Trouw","date":"2021-09-07","url":"https://krant.trouw.nl/titles/trouw/8321/publications/1348/articles/1440986/1/1","title":"Kaag zet formatie verder onder druk met sneer naar Rutte","text":"\"Ik kan geen geloofwaardig onderdeel zijn van een kabinet dat geen dramatische en ultieme versnelling inzet in de Nederlandse klimaatpolitiek\", zei Sigrid Kaag gisteravond in de HJ Schoo-lezing. De klimaatverandering is volgens haar 'een existentieel gevaar, in het hier en nu'.  \n  \nDe D66-leider vindt de opstelling van de VVD op dit punt volstrekt onvoldoende. In de weerstand tegen drastisch klimaatbeleid ziet ze een patroon. \"'Haalbaar en betaalbaar' is het nieuwe argument om niets te doen\", aldus Kaag, waarmee ze letterlijk verwijst naar de klimaatleus van Rutte.  \n  \nDe Schoo-lezing, georganiseerd door weekblad Elsevier, geldt als officieuze opening van het politieke seizoen. Vandaag is de Tweede Kamer voor het eerst weer bijeen, in het nieuwe gebouw. Kaag zet met haar uithaal het debat over de formatie van vandaag meteen op scherp. Oud-informateur Mariëtte Hamer sprak al over 'broze lijntjes' en verhoudingen waarop een 'wissel is getrokken'.  \n  \nKaag steekt ook de hand in eigen boezem in haar lezing met de titel De roeping van mijn generatie - wat vrij zijn van ons vraagt. \"Het gehalte 'Haags gedoe' in deze formatie is veel te hoog\", zegt ze. En over haar rol als minister van buitenlandse handel, en nu buitenlandse zaken: \"De vorige coalitie werd het zinnebeeld van de penny wise- maar pound foolish-benadering in Europa. Dat reken ik ook mezelf aan.\"  \n  \nKaag pleit in de huidige turbulentie van pandemie, klimaatrampen en de dramatische Afghanistan-aftocht voor een realistische, empathische politiek. Minder liberaal dan de kabinetten tot nu toe, en ook minder dan D66 in het verleden was. In de lezing klinkt het pleidooi voor nieuw leiderschap waarmee Kaag in maart 24 zetels veroverde onmiskenbaar, tegelijkertijd is dat leiderschap de afgelopen maanden geschramd en getekend.  \n  \nOok op andere momenten haalt ze hard uit naar VVD-leider Rutte. Politici hebben volgens Kaag de nodige lessen te leren \"op het gebied van medemenselijkheid, betrouwbaarheid, openheid en effectief bestuur. Dat geldt ook voor diegenen die om het hardst roepen hoe onwijs gaaf ons 'landje' is.\" En even later: \"Als me iets is opgevallen in de jaren nadat ik terugkwam naar Nederland is het wel dat politiek hier wordt bedreven door koffie te drinken, relaties te managen, en binnenskamers spelletjes te spelen met partijpolitieke emotie.\"  \n  \nDesondanks legt Kaag de formatiebal de komende weken nadrukkelijk bij de leider van de grootste partij. Bij de VVD is het optreden van Kaag sinds april niet altijd goed gevallen. Het 'hier scheiden onze wegen' van Kaag stak, tijdens het debat waarin Rutte ook van D66 een motie van afkeuring kreeg.  \n  \nDe D66-leider heeft het zichzelf moeilijk gemaakt sinds de verkiezingen. Na de toeslagenaffaire en het schenden van de rechtsstaat was het evenwicht tussen macht en tegenmacht zoek. Wie dan beide machten in zich probeert te verenigen - zoals Kaag doet met haar zware post van minister van buitenlandse zaken in het demissionaire kabinet-Rutte III én haar positie als verkozen partijleider die pleit voor nieuw leiderschap - zit knel tussen hamer en aambeeld. Vooral nu ze - naar eigen zeggen met veel energie - de bouwstenen van een nieuw kabinet maakt met diezelfde VVD die geen haast lijkt te maken met het afscheid van de oude bestuurscultuur.  \n  \nDe trage formatie is zeker niet alleen te wijten aan D66, maar er zijn wel vraagtekens gezet bij de strategie. In haar lezing stelt Kaag opnieuw klimaat, migratie en bestrijding van sociaal-economische ongelijkheid voorop, thema's die informateur Hamer eerder als belangrijkste vraagstukken definieerde. In dat licht is het merkwaardig dat D66 de ChristenUnie vooralsnog heeft afgewezen, terwijl deze partij juist op deze thema's aan de kant van de sociaal-liberalen staat. De politica die vooral samenwerking bepleit, is nu zoekende in het midden.\n\nIn het kort\n\nKaag ziet een patroon in de weerstand bij de VVD tegen drastisch klimaatbeleid  \n  \nZe pleit voor een minder liberale politiek, minder liberaal ook dan D66 was  \n  \nDe formatie kent te veel 'Haags gedoe', vindt Kaag","intensity":0,"negativity":1,"cluster_id":48,"similar_texts":"text87"},{"id":"80","publisher":"Trouw","date":"2021-09-08","url":"https://krant.trouw.nl/titles/trouw/8321/publications/1349/articles/1441704/3/2","title":"Kabinet te laat in actie bij evacuaties","text":"Na de val van Kaboel stroomden er maar liefst 41.000 mails binnen in de mailbox van het ministerie van buitenlandse zaken. Zeker 21.512 van die mails (ze worden nog nageteld) bevatten verzoeken van Afghanen om geëvacueerd te worden. Die verzoeken kwamen niet van tolken, maar van mensenrechtenactivisten, journalisten en personeel van de Nederlandse krijgsmacht die sinds 18 augustus op de evacuatielijst mochten staan. Dat blijkt uit een gisteren gepubliceerde tijdlijn, opgesteld door de drie verantwoordelijke ministeries, van buitenlandse zaken, defensie en justitie en veiligheid.  \n  \nUit de tijdlijn doemt daarnaast een beeld op van een kabinet dat weliswaar vroegtijdig evacuatieplannen klaar heeft liggen, maar pas daags voor de val van Kaboel echt in actie komt. Ook valt op hoe afhankelijk het Nederlandse ambassadeteam is van de Amerikanen tijdens de evacuatiemissie. En ondanks de tijdige roep van Tweede Kamerleden om Afghaanse tolken te evacueren, worden moties hierover laat of niet uitgevoerd. Tegelijkertijd heeft de Kamer vrij laat door dat ook andere Afghanen gevaar lopen, een motie om hen te evacueren volgt pas nadat de Taliban Kaboel in beslag hebben genomen.  \n  \nHet maken van het evacuatieplan begint al op 19 april, wanneer de ministeries van defensie en buitenlandse zaken naar Kaboel afreizen ter voorbereiding. Begin mei ligt er een plan klaar om ambassadepersoneel en tolken te evacueren. Maar pas op 30 juli wordt tijdens een 'hoogambtelijk overleg' de urgentie uitgesproken om Afghaanse tolken 'met het oog op de verslechterde veiligheidssituatie' zo snel mogelijk te evacueren. Een motie die het kabinet oproept dit te doen, heeft minister Ank Bijleveld van defensie op 3 juni al overgenomen. Een andere motie, om tolken snel van reisvisa te voorzien, voert het kabinet pas een dag voor de val van Kaboel uit, blijkt uit de tijdlijn.  \n  \nLange tijd vertrouwt Buitenlandse Zaken voor de evacuatie van tolken en ambassadepersoneel op commerciële lijnvluchten. Op 9 augustus worden nog 97 tickets geboekt voor vluchten die tussen 17 en 20 augustus vertrekken. Opvallend, want Buitenlandse Zaken waarschuwt Nederlanders in Afghanistan al vanaf 5 augustus dat 'vluchten binnen korte tijd kunnen worden opgeschort'. In diezelfde periode attendeert de Militaire Inlichtingen- en Veiligheidsdienst (MIVD) de ministeries er meermaals op dat de oprukkende Taliban steeds dichter tegen de stadsgrenzen van Kaboel aanschurken. Pas op 13 augustus, twee dagen voor de val van Kaboel, chartert Defensie twee commerciële vliegtuigen.  \n  \nVlak na de val van de Afghaanse hoofdstad stuit het Nederlandse ambassadeteam op, zo lijkt het, Amerikaanse starheid. \"Het ambassadeteam wil toch een poging wagen de lokale medewerkers en tolken op het vliegtuig te krijgen, maar krijgt geen steun van de VS\", zo staat geschreven in de tijdlijn. Het gevolg hiervan is dat tolken en lokaal ambassadepersoneel die al op het vliegveld zijn, weer naar huis worden gestuurd. De Amerikanen confisqueren het vliegveld overigens 48 uur lang om eigen troepen en materieel in te vliegen.  \n  \nEen aantal dagen later, als de evacuatiemissie beter op gang is, zitten de Amerikanen opnieuw in de weg. \"Het beeld ontstaat dat de Verenigde Staten alleen mensen met een Amerikaans paspoort doorlaten.\" Pas na gesprekken met de Amerikanen, coalitiegenoten en omliggende landen verandert dat beeld, blijkt uit de tijdlijn.  \n  \nWat Nederland tijdens de evacuatie ook parten speelt, is een tekort aan gedegen materieel. De eerste evacuatievlucht, op 16 augustus, is vertraagd vanwege een defect dat pas een dag later gerepareerd kan worden. Twee dagen later valt opnieuw een evacuatievlucht uit vanwege een defect. De reparatie laat een paar dagen op zich wachten, maar dat heeft volgens de drie ministeries geen invloed op het verloop van de evacuatie.","intensity":1,"negativity":1,"cluster_id":54,"similar_texts":"text609"},{"id":"81","publisher":"NRC Handelsblad","date":"2021-09-07","url":"https://www.nrc.nl/nieuws/2021/09/07/kamagurka-a4057339#20210907-79792-102","title":"Kamagurka","text":"Een versie van\n\ndeze illustratie\n\nverscheen ook in\n\nNRC Handelsblad\n\nvan 7 september 2021\n\nEen versie van\n\ndeze illustratie\n\nverscheen ook in\n\nNRC in de ochtend\n\nvan 7 september 2021","intensity":0,"negativity":0,"cluster_id":52,"similar_texts":"text401"},{"id":"82","publisher":"Algemeen Dagblad","date":"2021-09-08","url":"https://krant.ad.nl/titles/algemeendagblad/7908/publications/26032/articles/1441697/7/1","title":"Kamer kritisch op evacuatie","text":"### 'Waarom volgde de IND de oude procedure nog zo lang?'\n\nTerwijl andere landen in april nog geen 'concrete plannen' hadden om hun ambassadepersoneel te evacueren, had Nederland dat wel. En tijdens de evacuatie op het vliegveld van Kaboel werkte het Nederlandse team 24 uur per dag door om zo veel mogelijk mensen binnen de poort te krijgen. ,,Voor zover bekend als enige land ter plekke.''  \n  \nIn een feitenrelaas over Afghanistan, dat gisteren naar de Tweede Kamer ging, lijkt het kabinet erop gebrand eerdere kritiek te pareren. Dat er te weinig werd gedaan om tolken in veiligheid te brengen en dat de evacuatie traag op gang kwam. Maar ook nu de cijfers en data er liggen, heeft de Kamer nog veel vragen. Ook worden cijfers in twijfel getrokken.\n\n21.500 mails\n\nZo kreeg het ministerie van Buitenlandse Zaken tot zondag 21.500 mails van mensen die asiel willen. Omdat één mailtje over meer mensen kan gaan, is het totale aantal 'aanzienlijk groter', zo valt te lezen. De boodschap: Nederland moet mogelijk meer dan 20.000 Afghanen asiel verlenen, een aantal waarvoor in de Kamer en het land mogelijk geen draagvlak is.  \n  \nDat cijfer kan niet kloppen, stellen Kamerleden. Zij denken dat er veel dubbelingen in de mailbox zitten. Volgens PvdA-Kamerlid Kati Piri mailen sommige mensen elke dag, omdat ze geen antwoord krijgen. ,,Het is schadelijk dat dit naar buiten komt. Alsof heel Afghanistan op de Nederlandse evacuatielijst staat.'' CDA-Kamerlid Derk Boswijk denkt ook dat er 'ruis' zit bij die 21.500 mails. ,,Ik krijg soms vijf keer per dag een mail van dezelfde persoon. Dat zal bij het ministerie vast ook gebeuren.''  \n  \nD66-Kamerlid Salima Belhaj vindt het onbegrijpelijk dat nog altijd niet duidelijk is hoeveel Nederlanders, tolken en andere Afghanen die een link met Nederland hebben in Afghanistan achterbleven. Op het nippertje besloot de Tweede Kamer, op initiatief van Belhaj, kort na de val van Kaboel dat Nederland ook hen in veiligheid moet brengen.  \n  \nBelhaj wil dat er 'snel' een zorgvuldige evacuatielijst wordt opgesteld. Dat is volgens haar geen taak voor het ministerie van Buitenlandse Zaken, dat onder leiding staat van haar partijleider, D66-minister Sigrid Kaag. ,,Dat moet de Immigratie- en Naturalisatiedienst doen, dat is de uitvoeringsorganisatie.''  \n  \nIn acht dagen tijd kwamen 1673 evacués uit Kaboel naar Nederland. De eerste dagen ging de evacuatie moeizaam, doordat het eerste Nederlandse ambassadeteam uit Kaboel was vertrokken. Hoewel het kabinet toen net had besloten dat in elk geval één ambassademedewerker in de Afghaanse hoofdstad moest blijven, suggereert het ook dat het ambassadeteam geen keus had toen het in het vliegtuig stapte. De Amerikanen konden de veiligheid niet garanderen en stelden dat het vliegveld 48 uur op slot ging - alleen extra troepen mochten landen.  \n  \nUit het relaas blijkt dat de Nederlandse ambassade in Kaboel tot kort voor het begin van de evacuaties dacht dat zich 'hooguit nog enkele tientallen Nederlanders' in het land zouden bevinden. Uiteindelijk kreeg het ministerie van Buitenlandse Zaken 1250 hulpverzoeken van Nederlandse paspoorthouders. Zij werden al op 28 april, 21 juli en 5 augustus gewaarschuwd voor de verslechterende situatie in het land, waarbij werd geadviseerd te vertrekken. Er werd benadrukt dat de Nederlandse ambassade Nederlanders 'niet kan ondersteunen of evacueren in extreme noodsituaties'.  \n  \nAl in januari 2021 signaleert de Militaire Inlichtingen- en Veiligheidsdienst (MIVD) dat de opmars van de taliban 'onvermijdelijk' is en gaat het kabinet meer doen om Afghaanse tolken uit het land te krijgen en wordt voor het eerst gesproken over de evacuatie van lokaal Afghaans ambassadepersoneel. Toch lijkt de snelheid de MIVD ook te hebben overvallen. Op 12 augustus verwachtte de dienst nog dat Kaboel 'binnen negentig dagen in handen van de taliban kan vallen'. Dat gebeurde drie dagen later al.\n\nGefaald\n\nEen dag vóór de val van Kaboel besluit de IND versneld visa te verstrekken aan de 67 tolken die door Defensie zijn goedgekeurd. De Kamer had daar al op 7 juli om gevraagd. Piri: ,,Waarom bleef de IND de oude procedure nog zo lang volgen?'' Uiteindelijk komen 39 tolken met gezin naar Nederland, 28 tolken blijven in Afghanistan. Het kabinet heeft gefaald, vindt SP-Kamerlid Jasper van Dijk. ,,Het kabinet moet bij het debat van volgende week wel met een verdomd goed verhaal komen.'' Hij houdt alvast een motie van afkeuring in zijn zak.","intensity":0,"negativity":1,"cluster_id":54,"similar_texts":"text409"},{"id":"83","publisher":"Algemeen Dagblad","date":"2021-09-07","url":"https://krant.ad.nl/titles/algemeendagblad/7908/publications/26014/articles/1440981/40/3","title":"Kassa voor Cantlay","text":"De Amerikaanse golfer Patrick Cantlay mag 15 miljoen dollar op zijn bankrekening bijschrijven. Cantlay (29) verzekerde zich door zijn zege op het Tour Championship in Atlanta van de eerste plek in het FedEx Cup-eindklassement. De beste golfers ter wereld verdelen in die competitie een prijzenpot van 60 miljoen dollar. Voor Cantlay is het zijn eerste zege.","intensity":0,"negativity":0,"cluster_id":46,"similar_texts":"text327"},{"id":"84","publisher":"De Telegraaf","date":"2021-09-07","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/28c0e564c1dedfd894087e0f3385d782/web/OPS/cciobjects.json&hash=52c9d0b0f7e72d7c7e7f#/pages/24-25","title":"KLM in de clinch over Boeing Dreamliners","text":"KLM in de clinch over Boeing Dreamliners\n\nTopman Pieter Elbers (m) van KLM en crew bij de ontvangst van de laatste Boeing Dreamliner in februari 2020 in Charleston. foto boeing\n\nLevering vijf nieuwe vliegtuigen blijft uit door inspectie-stop\n\ndoor Yteke de Jong Amsterdam\n\nKLM ligt in de clinch met vliegtuigfabrikant Boeing over de levering van vijf 787 Dreamliners. Boeing heeft nog steeds geen toestemming gekregen om van de Amerikaanse luchtvaartautoriteit FAA om de leveringen weer op te starten.\n\n„Eind dit jaar zouden we vijf Dreamliners ontvangen moeten hebben van Boeing. Dat lijkt niet te gaan lukken door de aangekondigde vertraging. We gaan in gesprek met Boeing over deze vervelende kwestie”, zegt een woordvoerder van KLM. \n\nDe levering van Boeings 787-Dreamliner-toestellen is zeker tot eind oktober uitgesteld. De Amerikaanse luchtvaartautoriteit FAA wees een recent voorstel voor inspectie van de toestellen af, zo werd dit weekend bekend via zakenkrant The Wall Street Journal. \n\nEfficiënt\n\nHet is Boeing tot op heden niet gelukt de FAA te overtuigen van hun inspectievoorstel. Dit nadat medewerkers van de vliegtuigbouwer die de waakhond vertegenwoordigen het voorstel niet ondersteunden. Na de twee vliegtuigongelukken met de Boeing 737 Max houdt de FAA de fabrikant scherp in de gaten. \n\nKLM heeft nog een order staan van 11 stuks, waarvan er tot nu toe vijf zijn opgehouden. De 787’s zijn bedoeld als een vervanging van de Airbus A330, die in de komende jaren uit de vloot gaat. \n\nDe luchtvaartmaatschappij wil investeren in zuiniger toestellen. KLM gaf twee jaar geleden aan dat ze voortaan verder wilde met een Boeing-vloot vanwege de efficiency en de kosten, maar vorig jaar gaf topman Pieter Elbers van KLM aan ook open te staan voor Airbus indien Boeing de problemen niet onder controle krijgt. Eerder dit jaar dreigde de bestelling ook nog eens $100 miljoen duurder uit te vallen, vanwege sancties van de EU richting de VS, maar dat ging niet door.\n\nDe Amerikaanse vliegtuigfabrikant moet procedures en inspecties verbeteren. De productie van de Dreamliner-kisten kwam stil te liggen na de ontdekking van diverse mankementen aan de toestellen in juli. Boeing levert daarom sinds mei geen toestellen van dit 787-type meer.\n\nUit een enquête van de FAA van eerder dit jaar bleek dat veel werktuigbouwkundigen van de vliegtuigbouwer het moeilijk vonden om problemen te melden. Dat leek geen verbetering ten opzichte van een paar jaar geleden toen personeel bij de ontwikkeling van de Max slecht nieuws niet durfde te melden. De luchtvaartwaakhond zegt in gesprek te blijven met Boeing over de wijze waarop de vliegtuigbouwer 787-toestellen die nog geleverd moeten worden wil inspecteren. „De FAA zal de inspecties pas ondertekenen als onze veiligheidsexperts tevreden zijn.”\n\nTe duur\n\nTopman Ben Smith van Air France KLM liet zich eerder positief uit over de MAX, maar de luchtvaartcombinatie heeft naast de elf Dreamliners van KLM nog geen nieuwe order geplaatst bij Boeing. Air France doet vooralsnog zaken met het eveneens Franse Airbus. \n\nRyanair besloot maandag de onderhandelingen met Boeing af te breken voor een Max-order van 250 toestellen omdat deze ’te duur’ zouden zijn voor de Ierse prijsvechter. \n\nLuchtvaartautoriteit in VS pas akkoord als experts tevreden zijn","intensity":0,"negativity":0,"cluster_id":18,"similar_texts":"text178"},{"id":"85","publisher":"Trouw","date":"2021-09-07","url":"https://krant.trouw.nl/titles/trouw/8321/publications/1348/articles/1440986/12/4","title":"Klopjacht op via tunnel ontsnapte gevangenen","text":"### Israël\n\nDe Israëlische politie hield gisteren een klopjacht op zes gedetineerden die in de nacht van zondag op maandag uit een zwaar beveiligde gevangenis waren ontsnapt. De zes hadden een tunnel gegraven onder een gootsteen in een cel van de Gilboa-gevangenis, bij het Meer van Galilea. Op beelden was te zien dat het een krappe tunnel was. De als gevaarlijke geldende zes zaten levenslange straffen uit voor aanslagen op Israëliërs. Een van de zes is een ex-commandant van de Al-Aqsa-martelarenbrigades, de gewapende tak van de Palestijnse Fatah-beweging. Bij de zoekactie werden honden en helicopters ingezet en werden checkpoints opgezet. Gisteravond waren de zes nog voortvluchtig.","intensity":0,"negativity":0,"cluster_id":50,"similar_texts":"text369"},{"id":"86","publisher":"De Telegraaf","date":"2021-09-07","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/28c0e564c1dedfd894087e0f3385d782/web/OPS/cciobjects.json&hash=b7cfd5c057b6a7890109#/pages/4","title":"Knuppel opnieuw in het hoenderhok","text":"Knuppel opnieuw in het hoenderhok\n\nSigrid Kaag tijdens de HJ Schoo-lezing, waarin ze Mark Rutte de maat neemt. \n\nFOTO ANP/HH\n\nAanval Kaag op Rutte in HJ Schoo-lezing \n\nVan onze parlementaire redactie \n\nAmsterdam Midden in de toch al stroeve formatie, haalt D66-leider Sigrid Kaag uit naar haar VVD-collega Mark Rutte. In haar HJ Schoo-lezing opent ze de aanval op het leiderschap van de demissionair premier en plaatst ze zichzelf, na vier jaar onder Rutte minister te zijn geweest, juist buiten die Haagse werkelijkheid.\n\nRuim vijf maanden nadat Kaag met ’hier scheiden onze wegen’ al een keer afstand nam van Rutte, pookt ze het vuur weer nadrukkelijk op. Het is Kaag opgevallen dat de Nederlandse politiek in haar woorden ’wordt bedreven door koffie te drinken, relaties te managen, en binnenskamers spelletjes te spelen met partijpolitieke emotie’. Ze neemt nadrukkelijk afstand wat zij ’regelen, ritselen zonder visie’ noemt. \n\nKaag ziet zichzelf eerder als een John F. Kennedy die de strijd aanbond met nucleaire wapens; zij ziet nu ook ’zo’n moment’, maar dan met klimaatverandering. „Ook wij leven in tijden waarin wij niet langer om het besef heen kunnen dat immense verantwoordelijkheid voor het voortbestaan van onze planeet in onze sterfelijke handen ligt.”\n\nKaag wil rap tempo maken met klimaatmaatregelen. „U zult begrijpen dat ik geen geloofwaardig onderdeel kan zijn van een kabinet dat geen dramatische en ultieme versnelling inzet in de Nederlandse klimaatpolitiek.”\n\nDe D66-leider waarschuwt in haar lezing voor de gevolgen van ’politieke managers’, een sticker die vaak op Rutte wordt geplakt: „Als je de politieke managers te lang hun gang laat gaan, als politiek niet langer als middel wordt gezien maar als doel op zich, als beheren en accommoderen zijn uitgegroeid tot hoogste ideaal, betaalt de samenleving daarvoor uiteindelijk de hoogste prijs.”\n\nKaag zegt dat iedereen lessen heeft te leren over ’medemenselijkheid, betrouwbaarheid, openheid en effectief bestuur’, en neemt daarbij Rutte weer impliciet op de korrel: „Dat geldt ook voor degenen die om het hardst roepen hoe onwijs gaaf ’ons landje’ is.”\n\nDat de D66-leider zelf onderdeel was van het kabinet-Rutte III, laat Kaag niet geheel onbenoemd. „Ik heb zelf niet genoeg gedaan om een wijziging van koers af te dwingen”, zegt ze bijvoorbeeld over Nederlands houding in Europa. Maar ze probeert zichzelf na vier jaar ministerschap toch als buitenstaander neer te zetten: „Soms heb ik het gevoel dat ik me op een ander spoor begeef dan mijn tegenstrevers en collega’s in de politiek.”\n\nDe vraag is wat Kaags nauwelijks verholen uithalen naar Rutte doen voor de sfeer in de formatie, die al bepaald niet goed is. Vertrekkend informateur Mariëtte Hamer constateerde vorige week dat partijen te veel met beeldvorming en elkaar bezig zijn. De D66-leider laakt nu Ruttes nadruk op relatiemanagement, maar verwacht wel dat hij het voortouw neemt om de formatie vlot te trekken.\n\nDat bij D66 achter de schermen valt te horen dat zij een minderheidskabinet liever aangaan zonder het CDA, zorgt inmiddels ook voor irritatie bij CU, waar men zich afvraagt hoeveel partijen er nog worden uitgesloten. De PvdA is überhaupt geen voorstander van een minderheidskabinet. En bij PVV-leider Geert Wilders is de slechte sfeer tussen Rutte en Kaag ook opgevallen: „VVD en D66 willen allebei wat anders. En ze mogen elkaar totaal niet, hebben de chemie van een mortuarium.”\n\nHet is vanaf deze week aan beoogd informateur Johan Remkes, die op groen licht van de Tweede Kamer lijkt te kunnen rekenen, een zoveelste poging te wagen de formatie weer op de rails te krijgen.\n\n’Ze hebben chemie van mortuarium’","intensity":0,"negativity":1,"cluster_id":63,"similar_texts":"text582"},{"id":"87","publisher":"NRC Handelsblad","date":"2021-09-07","url":"https://www.nrc.nl/nieuws/2021/09/06/laat-bezoek-santokhi-nieuw-begin-voor-band-met-suriname-zijn-a4057274#20210907-79792-118","title":"Laat bezoek Santokhi nieuw begin voor band met Suriname zijn ","text":"Suriname  Zonder historisch schuldgevoel moet Nederland met het Suriname van president Santokhi kunnen samenwerken. Een nieuw tijdperk ligt in het verschiet, schrijven Dave Ensberg-Kleijkers en Kathleen Ferrier.,Het bezoek deze week van de Surinaamse president Chandrikapersad Santokhi aan Den Haag kan na het donkere decennium onder Desi Bouterse het startsein zijn voor een nieuw, verlicht tijdperk in de relatie tussen Suriname en Nederland. Ronald Venetiaan was in 2008 het laatste Surinaamse staatshoofd dat Nederland aandeed. Bouterse heeft ons land, onder meer vanwege zijn veroordeling hier voor zijn bijdrage aan grootschalige cocaïnesmokkel, tussen 2010 en 2020 vermeden. In die periode is de relatie sterk bekoeld.\n\nKathleen Ferrier is voorzitter van de stichting Johan Ferrier Fonds. Dave Ensberg-Kleijkers is vicevoorzitter.\n\nHet is belangrijk dat de relaties in het belang van beide landen normaliseren. De historische banden van meer dan drie eeuwen tussen Suriname en Nederland zijn immers zeer sterk. Suriname was van 1667 tot 1975 onderdeel van Nederland, voornamelijk als kolonie. Ter vergelijking: de provincie Limburg is pas sinds 1867 volledig onderdeel van Nederland. Sinds de zelfstandigheid van de Republiek Suriname in 1975 zijn de Surinamers op zoek gegaan naar hun eigen identiteit. En dat ging, zacht gezegd, met vallen en opstaan. Toen Johan Ferrier de eerste president werd, was het land een verzameling van volkeren uit alle windstreken van de wereld die in vrijheid meerdere religies aanhingen. Van nazaten van de inheemse bevolking tot die van Afrikaanse slaafgemaakten en nazaten van Aziatische contractarbeiders en Europese boeren: het land is de wereld in het klein. Tragische dieptepunten in de ontwikkeling van de jonge natie waren de coup in 1980, de Decembermoorden op vijftien vooraanstaande Surinamers in 1982 en de bloedige Binnenlandse Oorlog tussen 1986 en 1992. Bij die oorlog was sprake van genocide en andere vormen van mensenrechtenschendingen waar militairen onder leiding van Bouterse verantwoordelijk voor waren. Het kostte jaren om de democratische rechtsstaat te herstellen en toen dit gebeurd leek, kozen de Surinamers ex-legerleider, ex-coupleger en hoofdverdachte van de Decembermoorden Bouterse in 2010 tot president. Moreel faillietNa tien jaar Bouterse erfde Santokhi in 2020 een land dat financieel, economisch en moreel failliet was. Corruptie binnen en buiten de overheid was aan de orde van de dag. De handel in narcotica kreeg vrij baan. Goudwinning in het dierbare regenwoud ging ten koste van de natuur, maar ook van de arbeidsomstandigheden; winsten kwamen terecht in buitenlandse zakken. De kwaliteit van onderwijs en zorg was abominabel.Er is dus werk aan de winkel, veel werk. Suriname is nog steeds een jonge, multi-etnische natie, op zoek naar haar eigen identiteit, maar cultureel gezien is het land onverminderd een harmonieus geheel. Voor het eerst in lange tijd geeft een Hindoestaans-Surinaamse president leiding aan een zeer multi-etnisch kabinet. En dat kabinet heeft een ambitieuze agenda om Suriname uit diverse crises te halen. Ondanks onmiskenbare tegenslagen houdt Santokhi koers en blijft hij vanuit visie en overtuiging opereren. Suriname is met circa 600.000 inwoners een relatief klein land, maar nog altijd met veel potentie. Na de vondst van meerdere oliebronnen staat het land aan de vooravond van grootschalige oliewinning. Een bedrijf als Shell zou Suriname kunnen helpen en kunnen bijdragen met offshore olie-expertise. Maar Suriname heeft meer te bieden: uitzonderlijk vruchtbare grond, waardoor er enorme landbouwpotentie is. De Nederlandse boeren die mogelijk worden onteigend, zijn in Suriname meer dan welkom en hebben alle kans en ruimte om ‘ouderwets’ boer te zijn. Het land barst ook nog altijd van bauxiet, goud en (tropisch) hout. In Suriname bruist het van de ondernemerslust én is in feite alles ruimschoots aanwezig waarin wereldwijd schaarste voorzien wordt: duurzame energie door zon en wind, schoon water en zand. Volop kansen voor het Nederlandse bedrijfsleven waarmee Santokhi woensdag om tafel zit. De productiegraad en de werkgelegenheid in Suriname moet rap omhoog en daar kunnen Nederlandse bedrijven bij helpen.Tijd voor gelijkwaardigheidIn dat licht kun je niet meer spreken van een ‘ontwikkelingsrelatie’ tussen Nederland en Suriname. Het is nu tijd voor gelijkwaardigheid. Alleen dan kan de bijzondere relatie bieden wat ze in wezen in zich draagt: winst voor beide landen. Om dat vorm te geven, is het van belang dat de Surinaamse regering zichtbaar maakt dat werkelijk een nieuw tijdperk is aangebroken. Een tijdperk waarin geen plaats is voor nepotisme en corruptie. Dat transparant en professioneel gecommuniceerd wordt, nationaal en internationaal. Nederland moet zich realiseren dat Suriname niet zomaar een buitenland is. Er ligt een historische betrokkenheid die niet vertaald moet worden in schuldgevoel of vrees om als neokoloniaal gezien te worden. Daarvoor is de situatie in Suriname te urgent. Die bijzondere betrokkenheid moet zich vertalen in een toekomstgerichte visie op de manier waarop de banden tussen beide landen gelijkwaardig en zodanig vorm kunnen krijgen dat, eindelijk, beide landen daar voordeel van kunnen hebben. In het regeerakkoord van Santokhi wordt bijvoorbeeld het belang van de Sustainable Development Goals (SDG’s) van de VN benadrukt, net als in de proeve van een regeerakkoord van VVD-leider Mark Rutte en D66-leider Sigrid Kaag. Beide landen kunnen elkaar hier versterken: ze willen hun economie ‘vergroenen’ en aan duurzaamheid geld verdienen; waarom dan niet internationaal samen optrekken? Het Nederlandse ‘SDG House’ is gehuisvest in het Koninklijk Instituut voor de Tropen; een meer symbolisch onderkomen voor de doorstart van de economische relatie is niet denkbaar. Het komende Nederlands regeerakkoord biedt een kans deze ambitie vast te leggen.\n\nNieuwsbrief\n\nNRC De Haagse Stemming\n\nVolg de formatie op de voet en word zelf een Haagse ingewijde\n\nInschrijven\n\nEen versie van\n\ndit artikel\n\nverscheen ook in\n\nNRC Handelsblad\n\nvan 7 september 2021\n\nEen versie van\n\ndit artikel\n\nverscheen ook in\n\nNRC in de ochtend\n\nvan 7 september 2021","intensity":0,"negativity":0,"cluster_id":43,"similar_texts":"text3"},{"id":"88","publisher":"Trouw","date":"2021-09-07","url":"https://krant.trouw.nl/titles/trouw/8321/publications/1348/articles/1440986/2/3","title":"Leidse onderzoeker ontdekt pratende eend","text":"### Goedemorgen\n\nHet is bepaald geen sierlijke kanariepiet. De Australische muskuseend is een wat saai uitziende watervogel met een grijze lob onder zijn kin. Toch kan het dier iets dat weinig andere soorten kunnen: geluiden en zelfs menselijke taal imiteren. Eén individu maakte zijn verzorger zelfs uit voor 'you bloody fool', jij verrekte idioot.  \n  \nDe Leidse hoogleraar Carel ten Cate doet al langer onderzoek naar dieren die geluiden imiteren en kwam per toeval op het spoor van de muskuseend. \"In een overzichtsartikel werd een opname genoemd van een eend die 'you bloody foo' zonder 'l' zei.\" De opname stamde uit 1987, maar Ten Cate slaagde erin de maker van het fragment op te sporen en zo de authenticiteit te bevestigen.  \n  \nDe scheldende eend bleek geen uitzondering. \"Later vond ik ook voorbeelden van muskuseenden die het gekwaak van andere eendensoorten imiteerden. En uit Engeland kwamen berichten van mensen die muskuseenden hadden grootgebracht. Die dieren konden onder andere hun kuchende eigenaar, een briesende pony en een piepende deur nadoen.\"  \n  \nDe muskuseend kan zich dus voegen bij een selecte groep soorten die 'vocaal kan leren'. \"Alleen van papegaaien, zangvogels en kolibries is bekend dat ze dat kunnen, net als van sommige walvis-, dolfijn- en vleermuizensoorten. De muskuseend heeft bovendien een heel andere hersenstructuur dan zangvogels. Deze ontdekking roept dus allerlei vragen op over hoe vocaal leren precies ontstaat.\"","intensity":0,"negativity":1,"cluster_id":64,"similar_texts":"text672"},{"id":"89","publisher":"Trouw","date":"2021-09-08","url":"https://krant.trouw.nl/titles/trouw/8321/publications/1349/articles/1441704/18/4","title":"Mark Parsons neemt debutant op in eerste selectie","text":"### Voetbal\n\nDe nieuwe bondscoach Mark Parsons van de Nederlandse voetbalsters heeft Caitlin Dijkstra opgeroepen voor de WK-kwalificatiewedstrijden tegen Tsjechië en IJsland. De 22- jarige verdedigster van FC Twente zit voor het eerst bij de selectie. De Engelse trainer Parsons is de opvolger van Sarina Wiegman, die bondscoach van Engeland is geworden.  \n  \nDe 35-jarige Parsons houdt grotendeels vast aan de groep waarmee Wiegman de afgelopen jaren werkte.","intensity":0,"negativity":0,"cluster_id":6,"similar_texts":"text118"},{"id":"90","publisher":"De Telegraaf","date":"2021-09-07","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/28c0e564c1dedfd894087e0f3385d782/web/OPS/cciobjects.json&hash=d09686eda4fc939bc606#/pages/32","title":"Meiden op kamer nekken spelers Oranje onder 19","text":"Meiden op kamer nekken spelers Oranje onder 19\n\ndoor Mike Verweij\n\nKATWIJK Vijf spelers van Oranje onder 19 hebben maandagmiddag de interland tegen hun leeftijdsgenoten van Italië (0-3) om een bijzondere reden aan zich moeten laten voorbijgaan. Ze zijn door coach Bert Konterman terug naar hun clubs gestuurd, omdat er twee meiden op een hotelkamer waren. \n\nHet vrouwelijke gezelschap zou zijn uitgenodigd door (Jong) Ajax-speler Ar’jany Martha en Feyenoorder Mimeirhel Benita. Hun ploeggenoten Xavi Simons (PSG), Naci Ünüvar en Rio Hillen (beiden Ajax) konden hun koffer pakken, omdat ze – op de betreffende kamer een kijkje zouden hebben genomen.\n\nBinnen de spelersgroep heerst boosheid over het wegsturen van Simons, Ünüvar en Hillen, bevestigen de bronnen. Het drietal zou tijdens het FIFA21-spelen harde muziek uit de kamer van Martha en Benita hebben gehoord en daarop zijn afgegaan. Bij het zien van wat zich afspeelde, keerden zij onmiddellijk terug naar hun kamer, maar liepen ze de teammanager tegen het lijf. Die informeerde Konterman over hun ’betrokkenheid’, aldus aanwezigen. Dillon Hoogewerf was eerder weggestuurd wegens herhaaldelijk te laat komen.\n\nSolomon Bonnah (Leipzig), Youri Regeer (Ajax) en Emanuel Emegha (Sparta) hebben Konterman aangegeven dat het wegsturen van het drietal Simons, Ünüvar en Hillen onterecht zou zijn, maar de coach, die door meerdere betrokkenen is gewaarschuwd voor de publicitaire gevolgen, bleek onvermurwbaar. \n\nDe KNVB is om een reactie gevraagd. „Het klopt dat KNVB-coach Bert Konterman deze spelers heeft weggestuurd vanwege het overtreden van het coronaprotocol. Martha, Benita, Ünüvar, Hillen en Simons hebben de bubbel van het team doorbroken en zijn daarom teruggestuurd naar hun clubs. Dillon Hoogewerf was inderdaad al eerder weggestuurd”, laat een woordvoerder desgevraagd weten.\n\n„Om besmetting binnen de nationale teams tegen te gaan worden er protocollen aangehouden om spelers en staf te beschermen. Er wordt een zogenoemde ’voetbalbubbel’ gecreëerd en ook wordt er getest. Zo is de kans op besmettingen binnen een team het kleinst. De KNVB heeft een verantwoordelijkheid naar clubs en spelers om alles zo coronaproof mogelijk te organiseren. Verder doen wij hier geen inhoudelijke uitspraken over.” \n\nBoosheid in groep over Konterman","intensity":0,"negativity":1,"cluster_id":60,"similar_texts":"text574"},{"id":"91","publisher":"De Volkskrant","date":"2021-09-08","url":"https://krant.volkskrant.nl/titles/volkskrant/7929/publications/1354/articles/1441701/24/2","title":"Mercedes zet toptalent Russell naast zevenvoudig F1-kampioen Hamilton","text":"Hij kon afgelopen weekeinde in Zandvoort zijn brede glimlach nauwelijks verbergen achter een mondkapje, toen hij volop werd bevraagd over zijn toekomst. Mercedes maakte het dinsdag eindelijk wereldkundig: George Russell wordt vanaf 2022 de nieuwe teamgenoot van zevenvoudig kampioen Lewis Hamilton. Hij neemt het stoeltje van Valtteri Bottas over.  \n  \nDe Formule 1-transfer hing al een tijdje in de lucht. De druk op Bottas, die zijn laatste wedstrijd bijna een jaar geleden won, groeide. Tegelijk presenteerde Russell (23) zich als topcoureur in de dop. De Brit die sinds 2017 in het talentenprogramma van Mercedes zit, debuteerde in opstapklassen GP3 en Formule 2 met titels. In 2019 stalde Mercedes hem in de F1 bij laagvlieger Williams.  \n  \nDaar blonk Russell uit in de kwalificatie op zaterdag. Geregeld startte hij voor aanzienlijk snellere auto's, wat hem de bijnaam 'Mr. Saturday' opleverde. Vorig jaar gaf hij een voorproefje van zijn kunde in een topauto. In Bahrein verving hij in allerijl de met corona besmette Hamilton. Hij leek direct bij zijn Mercedes-debuut te winnen, tot zijn monteurs bij een pitstop de verkeerde banden onder de auto schroefden.  \n  \nDaardoor scoorde hij dit seizoen pas zijn eerste punten. In Hongarije werd hij achtste. Na de verregende GP in België stond hij zelfs als nummer twee op het podium, dankzij een magistrale kwalificatie. Mercedes kon daarna niet meer om hem heen. In Zandvoort was de deal zo goed als rond, bleek uit de hints van Russell na een vraag over wanneer hij zijn eerste race ging winnen. 'Volgend jaar', zei hij met pretogen.  \n  \nTeambaas Toto Wolff was lang huiverig om Russell te promoveren. Hij heeft de turbulente strijd in het team tussen Nico Rosberg en Hamilton van 2013 tot 2016 nog vers in het geheugen. De voormalige boezemvrienden werden in hetzelfde team aartsvijanden, met diverse incidenten op en naast de baan tot gevolg.  \n  \nDe kalme Bottas, die geen problemen had met zijn rol als adjudant van Hamilton, was voor Wolff een verademing. Russell, die overloopt van ambitie, zal hoogstwaarschijnlijk meer van zich afbijten. 'Maar ik heb er vertrouwen in dat ze een sterk team zullen vormen', zei Wolff in een persbericht over de dynamiek tussen Russell en Hamilton.  \n  \nMax Verstappen, die Russell sinds zijn karttijd kent, denkt dat zijn leeftijdsgenoot het Hamilton 'erg moeilijk' gaat maken. 'In Bahrein sprong hij in die auto en maakte hij het Bottas direct moeilijk. Bij zo'n eerste race word je nog heel erg gestuurd door het team. Hoe meer je went aan een auto en team, hoe meer je je eigen accenten kunt aanbrengen en hoe sneller je wordt.'","intensity":0,"negativity":0,"cluster_id":61,"similar_texts":"text600"},{"id":"92","publisher":"Algemeen Dagblad","date":"2021-09-08","url":"https://krant.ad.nl/titles/algemeendagblad/7908/publications/26032/articles/1441697/7/6","title":"Miljardair steunt Duitse Groenen","text":"De Nederlandse miljardair Steven Schuurman, die eerder forse donaties gaf aan D66 en de Partij voor de Dieren, heeft 1,25 miljoen euro overgemaakt aan de Duitse Groenen.","intensity":0,"negativity":0,"cluster_id":55,"similar_texts":"text413"},{"id":"93","publisher":"De Telegraaf","date":"2021-09-07","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/28c0e564c1dedfd894087e0f3385d782/web/OPS/cciobjects.json&hash=1fbaedf2d6df757f25ac#/pages/12-13","title":"monument voor nelson mandela","text":"monument voor nelson mandela\n\nBurgemeester Femke Halsema heeft het Nelson Mandela gedenkteken in het Nelson Mandelapark in Amsterdam Zuidoost onthuld. Het gaat om een beeldengroep van zeven losse portretten met daaronder een citaat van de in 2013 overleden oud-president van Zuid-Afrika. foto Richard Mouw","intensity":0,"negativity":0,"cluster_id":65,"similar_texts":"text719"},{"id":"94","publisher":"De Volkskrant","date":"2021-09-08","url":"https://krant.volkskrant.nl/titles/volkskrant/7929/publications/1354/articles/1441701/7/2","title":"Mullah Mohammad Hasan Akhund, premier","text":"De grote verrassing is de benoeming van de relatief onbekende Mullah Hassan Akhund als premier van de voorlopige Afghaanse regering. Akhund is een man van het eerste uur, die geldt als compromiskandidaat met wie de drie belangrijkste vleugels in de partij kunnen leven. Akhund zou tussen de 66 en 69 jaar oud zijn. Hij heeft tijdens het vorige Taliban-bewind, dat van 1996 tot 2001 duurde, als minister van Buitenlandse Zaken en plaatsvervangend premier gewerkt. Akhund staat op de lijst van internationaal gezochte terroristen van de Verenigde Naties.\n\nSirajuddin Haqqani, Binnenlandse Zaken\n\nSirajuddin Haqqani is een belangrijke militaire leider en een vertrouweling van hoogste leider Haibatullah Akhundzada. Hij is de zoon van de beruchte mujahideen-commandant Jalaluddin Haqqani en de tegenwoordige leider van het beruchte Haqqani-netwerk, een tribale groep die de scepter zwaait over de financiële en militaire belangen van de Taliban langs de Pakistaans-Afghaanse grens, inclusief de smokkel van wapens en verdovende middelen. Het netwerk zou verantwoordelijk zijn voor de introductie van zelfmoordaanslagen in Afghanistan. Hij staat op een Amerikaanse terreurlijst.\n\nAbdul Ghani Baradar, vicepremier\n\nDe vicepremier van de Taliban is een van de oprichters van de beweging en was een vertrouweling van de oorspronkelijke leider Mullah Mohammed Omar. Het was Omar die hem de strijdnaam Baradar of Broeder gaf. De status van de 53-jarige onder de gewone Talibanstrijders is onomstreden. Tijdens het schrikbewind van de Taliban tussen 1996 en 2001 was Baradar onderminister van Defensie. Na de val van het regime was hij commandant van guerrillagroepen die aanvallen pleegden op de strijdkrachten van de VS en hun bondgenoten. Zo belandde hij op een Amerikaanse terreurlijst.\n\nMullah Mohammad Yaqoob, Defensie\n\nIn de ogen van veel Talibanstrijders is de jonge en volgens sommige analisten gematigde Mullah Mohammad Yaqoob misschien wel de belangrijkste leider. Yaqoob, een dertiger, is de zoon van de oorspronkelijke hoogste leider van de fundamentalisten, Mullah Omar. Hij had zijn vader als leider willen opvolgen toen die in 2013 stierf. De hoogste raad van de Taliban koos Mullah Akhtar Mansour. Vorig jaar kreeg hij de supervisie over de militaire commissie van de Taliban, hoewel hij amper gevechtservaring had. In die hoedanigheid zou hij voor de succesvolle militaire campagne hebben gepleit die de Taliban vorige maand aan de macht bracht.","intensity":0,"negativity":0,"cluster_id":3,"similar_texts":"text109"},{"id":"95","publisher":"Trouw","date":"2021-09-08","url":"https://krant.trouw.nl/titles/trouw/8321/publications/1349/articles/1441704/11/1","title":"Nederlandse miljardair steunt ook Duitse Groenen","text":"De 1,25 miljoen euro die de Nederlandse techondernemer Steven Schuurman kort voor de Duitse parlementsverkiezingen schenkt aan de Groenen, is de grootste donatie ooit voor de Duitse milieupartij.  \n  \nDe techondernemer droeg eerder dit jaar 1 miljoen euro bij aan de verkiezingscampagne van D66 en 350.000 euro aan die van de PvdD. Schuurman (46), die rijk werd met de beursgang van een softwarebedrijf, is bezorgd over de klimaatcrisis en wil groene partijen steunen om daar meer aandacht voor te krijgen.\n\nAmbitieus programma\n\nSchuurman: \"Waar het op neerkomt, is dat de klimaatcrisis zulke proporties aanneemt dat steeds meer delen van de wereld in brand staan of ongewenst onder water, kijk naar New York. Klimaat kent op geen enkele wijze grenzen en Duitsland is misschien wel het meest toonaangevende land in Europa en daarmee ook op wereldschaal heel belangrijk. De Groenen in Duitsland hebben een pragmatisch en ambitieus duurzaamheidsprogramma. De leiding, Annalena Baerbock en tweede man Robert Habeck, draagt die agenda heel goed uit. Het is aan de Groenen om te bepalen wat ze met het geld doen. Ik ben geen lid van die partij en bemoei me nergens mee.\"  \n  \nSchuurmans heeft Baerbock nooit ontmoet, maar wel een keer via een videocall gesproken. Met een team van de partij zijn inhoudelijke gesprekken gevoerd. Dat de Groenen in de peilingen zijn afgezakt naar de derde plek achter de christendemocraten en de sociaaldemocraten, baart hem geen zorgen.  \n  \nEen woordvoerder van de Duitse Groenen bevestigt tegen de Duitse krant Handelsblatt dat de vereniging achter de partij de 1,25 miljoen heeft ontvangen. Volgens de Duitse wet moeten donaties van meer dan 50.000 euro worden gemeld aan het parlement. Dat is gebeurd.\n\nKoers verleggen\n\nVoor de donaties in Nederland liet Schuurman zich adviseren door hoogleraren. Daarna kwam hij uit bij D66 en de PvdD. \"Waar ik heel blij mee ben: in het gesprek in de Nederlandse politiek heeft klimaat een prominente plek. Met de koers van nu komen we in een enorme storm terecht: gaan we die storm in of verleggen we de koers? Hoe langer we wachten, hoe moeilijker het wordt.\"  \n  \nOp de vraag of zijn volgende donatie naar Frankrijk gaat, waar er ook verkiezingen aankomen, zegt Schuurmans dat hij naar 'heel veel landen' kijkt. \"Politiek is natuurlijk ingewikkeld, elk land heeft eigen regels en wetten en ik heb eigen morele kaders. Als ik iets doe, moet ik dat goed en transparant uitleggen.\" Voor welke landen aan de beurt zijn, heeft hij geen routekaart. \"Het is meer kijken wat er op mijn pad komt.\"","intensity":0,"negativity":0,"cluster_id":55,"similar_texts":"text459"},{"id":"96","publisher":"De Volkskrant","date":"2021-09-07","url":"https://krant.volkskrant.nl/titles/volkskrant/7929/publications/1353/articles/1440979/20/3","title":"Ook de Italiaanse sportauto's moeten fossielvrij worden","text":"Ook chique sportautomerken als Ferrari en Lamborghini moeten binnen vijftien jaar stoppen met het maken van brandstofauto's, houdt de Europese Commissie vol. Zij wil voor deze kleine fabrikanten geen uitzondering maken, zoals Italië graag zou willen. Benzine- en dieselauto's moeten voor 2035 uit de Europese showrooms verdwijnen, als het aan de commissie ligt. Voor merken die jaarlijks minder dan 10.000 exemplaren verkopen, zoals de vermaarde Italiaanse autobouwers, is een uitzondering gemaakt. Daar wil de commissie vanaf.","intensity":0,"negativity":0,"cluster_id":31,"similar_texts":"text223"},{"id":"97","publisher":"Algemeen Dagblad","date":"2021-09-08","url":"https://krant.ad.nl/titles/algemeendagblad/7908/publications/26032/articles/1441697/38/6","title":"Oranje klopt ook Finland","text":"De Nederlandse mannen gaan als groepswinnaar door naar de achtste finales van het EK. De ploeg van bondscoach Roberto Piazza versloeg in Tampere in vier sets Finland: 25-23 21-25 27-25 25-20. De volgende tegenstander van Oranje wordt vandaag bekend.","intensity":0,"negativity":0,"cluster_id":60,"similar_texts":"text599"},{"id":"98","publisher":"Trouw","date":"2021-09-08","url":"https://krant.trouw.nl/titles/trouw/8321/publications/1349/articles/1441704/18/3","title":"Oranje naar WK met vier wereldkampioenen","text":"Nederland staat op zaterdag 25 september met vier wereldkampioenen aan de start van de wegwedstrijd voor vrouwen bij het WK in Vlaanderen. Bondscoach Loes Gunnewijk selecteerde naast Anna van der Breggen, Annemiek van Vleuten, Marianne Vos en Chantal van den Broek-Blaak ook Lucinda Brand, Ellen van Dijk, Amy Pieters en Demi Vollering. Brand werd begin dit jaar wereldkampioene veldrijden. Op de afgelopen vier WK's veroverde Nederland het goud in de wegwedstrijd.","intensity":0,"negativity":1,"cluster_id":26,"similar_texts":"text441"},{"id":"99","publisher":"Algemeen Dagblad","date":"2021-09-07","url":"https://krant.ad.nl/titles/algemeendagblad/7908/publications/26014/articles/1440981/17/2","title":"Plus en Coop bundelen hun krachten","text":"Volgens de twee supermarktketens is een fusie nodig om de concurrentie het hoofd te bieden. Met 40.000 medewerkers en meer dan 4,5 miljoen klanten kan de nieuwe Plus een vuist maken tegen Jumbo en marktleider Albert Heijn. Plus wil investeren in winkels en de groeiende online markt. Door het samengaan denken de twee jaarlijks 50 miljoen te kunnen besparen.  \n  \nSupermarktdeskundige Rupert Parker Brady kijkt niet op van de samensmelting. ,,Óf je wordt opgegeten door een grote blauwe of gele reus, óf je slaat de handen ineen en je gaat samen in zee'', zegt hij met verwijzing naar de huiskleuren van respectievelijk AH en Jumbo. De twee ketens hebben ook 'hetzelfde dna'. Coop is een coöperatie en ook Plus bestaat uit louter franchisenemers die zelf een dikke vinger in de pap hebben waar het gaat om wat zij hun publiek aanbieden. Beide ketens zijn lid van inkooporganisatie Superunie.\n\nSlagkracht\n\nDuncan Hoy, algemeen directeur van Plus wordt directeur van de fusieonderneming. Fred Bosch, algemeen directeur van Coop, wordt financieel directeur. Bosch: ,,In deze sterk concurrerende en consoliderende markt biedt schaalvergroting meer slagkracht voor beide ondernemingen.\"  \n  \nParker Brady verwacht dat de fusie niet het einde is van de schaalvergroting in de sector. De grote ketens gebruiken gerobotiseerde distributiecentra en de achterliggende ict houdt de voorraad per winkel in de gaten. Dergelijke investeringen zijn bijna onmogelijk voor kleine supermarktketens. Coop en Plus zijn de grootste van de kleintjes.  \n  \nMarktdeskundigen denken dan ook dat ook formules als Boni, Nettorama en Dekamarkt vroeg of laat opgeslokt worden. ,,Er zijn nog veel kleintjes die niet de slagkracht hebben om de grote investeringen te doen die nodig zijn voor e-commerce, bezorging, logistiek en productontwikkeling. Ook Plus en Coop liepen tegen de grenzen van hun mogelijkheden aan. De fusie vind ik een verstandige keuze. En Plus is van de twee in Nederland het sterkste merk, dus logisch dat die naam wordt gevoerd.''\n\nGroen\n\nNaast blauw en geel krijgt Nederland nu ook een grote groene supermarktketen; niet alleen omdat het logo en merknaam groen zijn, maar ook omdat Plus al jaren wordt uitgeroepen tot meest duurzame supermarkt van het land.  \n  \nDeze zomer werd bekendgemaakt dat de Noord-Hollandse supermarktfamilie Deen geen trek had in de benodigde miljoeneninvesteringen en dat de gelijknamige keten wordt verkocht aan Albert Heijn, Vomar en Dekamarkt. Afgelopen jaren verdwenen ook supermarktketens als C1000, Super de Boer en Emté, doordat de branchegenoten de winkels overnamen.  \n  \nDoor de krachtenbundeling ontstaat een nieuwe coöperatie. Het fusiebedrijf krijgt één geïntegreerd kantoor in Utrecht. De voorgenomen fusie is onder voorbehoud van instemming van de ledenraad van Coop en de algemene ledenvergadering van Plus. Bovendien is goedkeuring door de Autoriteit Consument & Markt (ACM) vereist. Naar verwachting is de fusie begin 2022 afgerond.","intensity":0,"negativity":1,"cluster_id":52,"similar_texts":"text383"},{"id":"100","publisher":"Trouw","date":"2021-09-07","url":"https://krant.trouw.nl/titles/trouw/8321/publications/1348/articles/1440986/14/2","title":"Plus en Coop gaan samen verder","text":"Supermarktketens Plus en Coop gaan samen verder. De twee coöperaties fuseren tot het derde supermarktconcern van Nederland, achter Albert Heijn en Jumbo. Voor het nieuwe fusiebedrijf werken zo'n 40.000 mensen en er zijn 550 winkels in Nederland, die allemaal onder de naam Plus doorgaan. Daarmee heeft het bedrijf een marktaandeel van meer dan 10 procent. Naar eigen zeggen komen er wekelijks ruim 4,5 miljoen klanten in de supermarkten van het fusiebedrijf. Met de samenvoeging willen Plus en Coop de concurrentie beter kunnen aangaan. Zo kunnen ze nu meer geld besteden aan technologische vernieuwingen. Begin 2022 zou de fusie moeten worden afgerond.","intensity":0,"negativity":1,"cluster_id":17,"similar_texts":"text177"},{"id":"101","publisher":"NRC Handelsblad","date":"2021-09-07","url":"https://www.nrc.nl/nieuws/2021/09/06/plus-topman-andere-supermarkten-mogen-zich-altijd-melden-a4057291#20210907-79792-302","title":"Plus-topman: ‘Andere supermarkten mogen zich altijd melden om met ons te fuseren’","text":"Fusie Supermarkten Plus en Coop gaan samen, werd maandagochtend bekend. Plus-topman Duncan Hoy liet al langer zijn oog vallen op Coop. Hij ziet tal van overeenkomsten.      ,Plus en Coop gaan samen. De twee supermarkten maakten dat nieuws maandagochtend bekend. Bij groen licht van toezichthouders gaan de in totaal 550 winkels vanaf volgend jaar verder onder de naam van Plus. De interesse in Coop was er bij Plus al een tijdje. De overeenkomsten zijn evident, stelt Plus-directeur Duncan Hoy. Hij somt op. „We zijn allebei coöperaties, dus je begrijpt elkaars model. Je werkt voor meer dan de helft met zelfstandige ondernemers. Bovendien zijn we allebei gefocust op lokale aanwezigheid. Dat waardeert de klant.”Kunt u kort uitleggen waarom samengaan beter is dan een zelfstandige toekomst?„Het is duidelijk dat je meer moet investeren dan in het verleden. Je wilt je distributiecentrum verder digitaliseren en robotiseren. Maar ook de manier waarop de klant winkelt, verandert. Met Plus Express beloven we nog dezelfde dag online bestellingen bij de klant te leveren. Je hebt een bepaalde schaal nodig om die investering te kunnen dragen. Samen verdeel je de kosten en maak je die ook voor een grotere doelgroep.”\n\nLees hier het nieuwsbericht: Plus en Coop fuseren tot een supermarktorganisatie\n\nStaan jullie open voor andere supermarkten die zich bij jullie fusiebedrijf willen voegen?„Altijd. Schaalvoordelen houden niet op bij 10 procent marktaandeel. Op de langere termijn wil je je positie versterken. Andere supermarkten mogen zich altijd melden. Maar of het gaat werken, is de vraag. In alle gevallen zul je moeten kijken of je goed bij elkaar past. Het coöperatie-model is voor ons heel belangrijk. Tegelijkertijd willen we ons voorlopig richten op de fusie met Coop.”Jullie gaan samen van iets meer dan 580 naar 550 winkels. Dat betekent dat jullie er enkele zullen afstoten? „We gaan nog kijken naar de mogelijke sluiting van winkels. De overlap in winkelgebieden is vrij beperkt, dus er is wat dat betreft weinig noodzaak om te stoppen met vestigingen. Maar optimalisatie van het winkelbestand vindt bij zo’n grote stap natuurlijk altijd plaats.” Waarom is voor de naam Plus gekozen?„De belangrijkste maatstaf in onze branche is het GfK-onderzoek. Daaruit zijn wij onlangs als beste landelijke keten gekomen. Onze positie op duurzaamheid is steeds belangrijker geworden voor klanten, zien wij in dat onderzoek. Bovendien hebben wij een sterk huismerk. Die zaken wil je allemaal behouden, dus hebben we voor Plus gekozen als naam voor het fusiebedrijf.”Tegelijkertijd laten jullie je voorstaan op een lokale band met de klant. In hoeverre kun je die als fusiebedrijf behouden?„We kennen, anders dan Jumbo en Albert Heijn het store-picking-model. Dat betekent dat de klant boodschappen thuisbezorgd krijgt van de winkel bij hem in de buurt. Wij geloven in dat model en willen dat in de toekomst behouden.”Een andere trend is de zogeheten flitsbezorging. Is dat iets waar jullie straks ook in willen investeren?„Het is een nieuw fenomeen waarvan nog moet blijken in hoeverre het echt aansluit bij de wensen van de consument. Met ons store-picking-model leveren we niet binnen tien minuten, wel dezelfde dag. Wat wij zien is dat de klant liever kiest voor levering op de eerstvolgende dag in plaats van meteen dezelfde dag. Eigenlijk verschil je niet zoveel van elkaar. Zij hebben dark stores [supermarkten waar alleen bezorgers mogen komen om de bestelling bij elkaar te zoeken] van waaruit ze bezorgen. Wij hebben ze ook, maar noemen ze gewoon winkels.”\n\nLees ook: Fusie is enige weg voor Coop en Plus in strijd met concurrenten\n\nEen versie van\n\ndit artikel\n\nverscheen ook in\n\nNRC Handelsblad\n\nvan 7 september 2021\n\nEen versie van\n\ndit artikel\n\nverscheen ook in\n\nNRC in de ochtend\n\nvan 7 september 2021","intensity":1,"negativity":0,"cluster_id":17,"similar_texts":"text363"},{"id":"102","publisher":"Algemeen Dagblad","date":"2021-09-08","url":"https://krant.ad.nl/titles/algemeendagblad/7908/publications/26032/articles/1441697/2/3","title":"President Brazilië neemt weer Hooggerechtshof onder vuur","text":",,We zullen niet langer accepteren dat welke autoriteit dan ook macht gebruikt om de grondwet met voeten te treden'', zei de conservatieve populist in een toespraak voor duizenden aanhangers in de hoofdstad Brasilia. Volgens hem staan vrijheid en democratie op het spel.  \n  \nBolsonaro verkeert al langere tijd op voet van oorlog met het Hooggerechtshof. Hij gebruikt steeds hardere taal, terwijl hij zonder bewijs blijft volhouden dat het kiessysteem vooral vanwege elektronische stembewijzen fraudegevoelig zou zijn. Het hof heeft daarom vorige maand een onderzoek tegen hem ingesteld, dat past in al langer lopende onderzoeken naar nepnieuws dat Bolsonaro zou verspreiden. Volgens de president heeft het hof hier geen bevoegdheid voor. Critici stellen dat Bolsonaro met de fraudeverwijzing een mogelijke verkiezingsnederlaag naast zich neer wil leggen.  \n  \nSommige media voorspellen dat Bolsonaro op het punt staat een staatsgreep te plegen of zijn volgelingen aanzet tot een bestorming van het parlement.","intensity":0,"negativity":0,"cluster_id":8,"similar_texts":"text429"},{"id":"103","publisher":"De Telegraaf","date":"2021-09-08","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/b82a99d20cc99c0da8591d4d388329f7/web/OPS/cciobjects.json&hash=2831b2e3673dd0e5445d#/pages/24-25","title":"Primeur El Salvador","text":"Primeur El Salvador\n\nBitcoin wettig betaalmiddel\n\nEl Salvador is het eerste land ter wereld waar cryptomunt bitcoin wordt geaccepteerd als een wettig betaalmiddel. Iedere inwoner die een rekening opent in de bitcoin-portemonnee Chivo van de overheid krijgt $30 aan bitcoin cadeau. Het Centraal-Amerikaanse land heeft de afgelopen tijd 400 bitcoins ingekocht. Die hebben momenteel een waarde van zo’n €17,5 miljoen. President Nayib Bukele hoopt dat meer mensen via bitcoin gebruik gaan maken van het financiële systeem. Met bitcoins wordt het voor inwoners van El Salvador die in de VS werken ook goedkoper om geld te sturen naar hun familie.","intensity":0,"negativity":0,"cluster_id":67,"similar_texts":"text71"},{"id":"104","publisher":"De Telegraaf","date":"2021-09-08","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/b82a99d20cc99c0da8591d4d388329f7/web/OPS/cciobjects.json&hash=0ac469d470864aedcc53#/pages/14-15","title":"Regeringsploeg Taliban","text":"Regeringsploeg Taliban\n\nMullah Abdul Ghani Baradar wordt vice-premier.\n\nKABUL  De Taliban hebben de eerste leden van de nieuwe tijdelijke regering van Afghanistan gepresenteerd. Mohammad Hasan Akhund wordt de nieuwe premier van het land. Abdul Ghani Baradar, medeoprichter van de groepering, wordt zijn plaatsvervanger. Tijdens een persconferentie in Kabul zijn ook de eerste ministers aangewezen.\n\nDe nieuwe regeringsleider werkte in het verleden nauw samen met de inmiddels overleden Mohammed Omar, de andere oprichter van de Taliban, en was zijn politieke adviseur. Hij was minister van Buitenlandse Zaken in het vorige Taliban-regime (1996-2001) en staat op een zwarte lijst van de Verenigde Naties vanwege zijn banden met de groepering.\n\nDe zoon van Omar, Mohammad Yaqoob, is benoemd tot minister van Defensie. De functie van binnenlandminister gaat naar Sarajuddin Haqqani. \n\nHij is de zoon van de oprichter van het zogeheten Haqqani-netwerk, volgens de Amerikanen een terroristische organisatie. De door de FBI gezochte Haqqani leidt die groep niet alleen, maar is ook een plaatsvervangend leider van de Taliban.\n\nHet is niet duidelijk welke rol is weggelegd voor Haibatullah Akhundzada, de belangrijkste geestelijk leider van de Taliban. In een verklaring zegt hij „alle landgenoten ervan te verzekeren” dat de tijdelijke regering hard zal werken om „de islamitische regels en de sharia in het land te handhaven”. De Taliban voerden vanaf 1996 een schrikbewind totdat ze in 2001 werden verdreven. De extremisten stellen zich nu naar de buitenwereld gematigder op, maar of dat daadwerkelijk het geval is moet nog blijken.\n\nDiverse landen hadden opgeroepen tot een inclusieve regering met verscheidene partijen uit de samenleving, maar de 33 aangekondigde leden hebben tot dusver allemaal banden met de Taliban en behoren bijna allemaal tot de Pashtun, de grootste etnische groep in Afghanistan. \n\n„Het kabinet is niet compleet, het is waarnemend”, zei de woordvoerder dinsdag. „We zullen proberen mensen uit andere delen van het land mee te nemen.” In de ploeg zitten ook geen vrouwen.","intensity":0,"negativity":0,"cluster_id":3,"similar_texts":"text469"},{"id":"105","publisher":"Algemeen Dagblad","date":"2021-09-08","url":"https://krant.ad.nl/titles/algemeendagblad/7908/publications/26032/articles/1441697/19/1","title":"Riskant experiment: bitcoin in El Salvador","text":"Gisteren was het B-Day in El Salvador. Het is het eerste land in de wereld dat de bitcoin als officieel betaalmiddel accepteert. Voor- en tegenstanders van de cryptomunt kijken met belangstelling naar deze testcase.  \n  \nPeet Vogels\n\n1 Wat is er precies besloten?\n\nVanaf gisteren kan elke Salvadoraan zijn aankopen en belastingen in bitcoin betalen. Iedere inwoner kan een digitale portemonnee downloaden met daarop een bitcointegoed ter waarde van 30 Amerikaanse dollar. Door het hele land komen geldautomaten te staan waar mensen hun dollars voor bitcoins kunnen omruilen en omgekeerd. El Salvador heeft al twintig jaar de Amerikaanse dollar als officiële munt.\n\n2 Wat is de reden voor deze omslag?\n\nDe populistische president Nayib Bukele Ortez (foto) hoopt dat het land er een economische opleving door krijgt. De economie is zo'n 26 miljard dollar groot. Daarvan is 6 miljard afkomstig van geld dat Salvadoranen in het buitenland overmaken naar hun familie in El Salvador. Als ze dat in bitcoin doen in plaats van in dollars, ontlopen ze de dure transactiekosten. Dat kan honderden miljoenen dollars per jaar schelen. Dat is veel geld voor zo'n straatarm land, waar 30 procent van de mensen onder de armoedegrens leeft.  \n  \nMet de digitale portemonnee krijgen ook mensen zonder bankrekening toegang tot het financiële systeem. Dat kan tot groei leiden, bijvoorbeeld omdat zij dan krediet kunnen krijgen. En als de waarde van de bitcoin stijgt, worden de bezitters rijker. Daarnaast hoopt de regering dat er meer buitenlandse investeerders komen, zoals cryptobedrijven die zich in El Salvador vestigen.\n\n3 Wat zijn de risico's?\n\nDe enorme koersschommelingen van de bitcoin kunnen een groot probleem zijn. Een bitcointegoed kan ook veel minder waard worden. Dan zullen Salvadorianen hun bitcoins weer voor dollars omwisselen. De vraag is of die dollars er dan wel zijn. De regering heeft hiervoor 150 miljoen dollar achter de hand, maar dat is veel te weinig als mensen massaal gaan wisselen. Dollars bijdrukken kan niet; dat kunnen alleen de Amerikanen. De vraag is of de regering die extra dollars kan kopen. Het land heeft al een begrotingstekort van 10 procent en een enorme staatsschuld. Financiers zijn huiverig om het land geld te lenen, juist vanwege het bitcoinexperiment. Een koersval kan tot economische instabiliteit leiden.  \n  \nDaarnaast is er angst dat El Salvador een witwasparadijs wordt. Bitcoins zijn populair bij criminelen. De vraag is of El Salvador in staat is een controleapparaat op te bouwen om witwassen te voorkomen of op te sporen.\n\n4 Wat merken wij er van?\n\nVooralsnog niets. El Salvador is economisch een muis, dus zelfs als de markt daar instort, zal de wereld er weinig van merken. Er is wel veel belangstelling van andere landen. Als het experiment slaagt, wint de bitcoin aan geloofwaardigheid als munt en kunnen andere landen het voorbeeld volgen. Dan kan de bitcoin zich als een olievlek gaan verspreiden.","intensity":0,"negativity":1,"cluster_id":62,"similar_texts":"text745"},{"id":"106","publisher":"NRC Handelsblad","date":"2021-09-07","url":"https://www.nrc.nl/nieuws/2021/09/07/ruben-l-oppenheimer-a4057302#20210907-79792-118","title":"Ruben L. Oppenheimer","text":"CartoonRuben L. Oppenheimer tekent elke dinsdag in NRC naar aanleiding van de actualiteit,Een versie van\n\ndeze illustratie\n\nverscheen ook in\n\nNRC Handelsblad\n\nvan 7 september 2021\n\nEen versie van\n\ndeze illustratie\n\nverscheen ook in\n\nNRC in de ochtend\n\nvan 7 september 2021","intensity":0,"negativity":0,"cluster_id":4,"similar_texts":"text11"},{"id":"107","publisher":"NRC Handelsblad","date":"2021-09-07","url":"https://www.nrc.nl/nieuws/2021/09/07/ruben-l-oppenheimer-a4057302#20210907-79792-118","title":"Ruben L. Oppenheimer","text":"CartoonRuben L. Oppenheimer tekent elke dinsdag in NRC naar aanleiding van de actualiteit,Een versie van\n\ndeze illustratie\n\nverscheen ook in\n\nNRC Handelsblad\n\nvan 7 september 2021\n\nEen versie van\n\ndeze illustratie\n\nverscheen ook in\n\nNRC in de ochtend\n\nvan 7 september 2021","intensity":0,"negativity":0,"cluster_id":52,"similar_texts":"text558"},{"id":"108","publisher":"Algemeen Dagblad","date":"2021-09-08","url":"https://krant.ad.nl/titles/algemeendagblad/7908/publications/26032/articles/1441697/39/2","title":"Russell naar Mercedes","text":"De 23-jarige coureur maakt de overstap van Williams, waar hij in 2019 zijn debuut maakte in de Formule 1. Daarmee kiest de Duitse renstal komend seizoen voor een Brits duo.  \n  \n,,Dit is een speciale dag voor me, zowel op professioneel als op persoonlijk vlak\", reageert Russell (foto) op zijn transfer. ,,Het is een grote stap in mijn carrière, al betekent het aan de andere kant dat ik vaarwel moet zeggen tegen mijn goede vrienden van Williams.\"  \n  \nRussell weet al wat het is om een Formule 1-race te rijden voor Mercedes. Vorig jaar mocht hij Hamilton, die positief was getest op corona, vervangen in de Grand Prix van Sakhir. Op het circuit in Bahrein leek hij direct op weg naar de zege, maar door gestuntel in de pitsstraat van Mercedes en een late lekke band viel hij alsnog terug naar de negende plaats.  \n  \nHet vertrek van Russell biedt mogelijk kansen voor Nyck de Vries, die na het behalen van de wereldtitel in de Formule E hoopt op een zitje in de koningsklasse, mogelijk dus bij Willams.","intensity":0,"negativity":1,"cluster_id":13,"similar_texts":"text600"},{"id":"109","publisher":"De Volkskrant","date":"2021-09-08","url":"https://krant.volkskrant.nl/titles/volkskrant/7929/publications/1354/articles/1441701/3/1","title":"Rutte en Kaag laten elkaar niet los","text":"### Kabinetsformatie\n\nHebben Rutte en Kaag onderling nog wel voldoende vertrouwen om de stilstaande formatie dan eindelijk tot een succes te brengen? Die vraag stond dinsdag in het Kamerdebat centraal na de publieke aanval van D66-leider Kaag op de bestuursstijl van demissionair premier Rutte in de H.J. Schoo-lezing maandagavond.  \n  \nZonder hem expliciet bij naam te noemen beschuldigde zij Rutte daarin dat hij nog veel had te leren op het gebied van 'medemenselijkheid, betrouwbaarheid, openheid en effectief bestuur'. Kaag: 'Dat geldt ook voor degenen die om het hardst roepen hoe onwijs gaaf ons landje is.'  \n  \nKaag toonde zich dinsdag van geen kwaad bewust toen vragen werden gesteld over de timing van haar kritiek op de VVD-leider. Tijdens het formatiedebat ontkende zij zelfs in alle hevigheid dat zij had uitgehaald naar haar beoogde coalitiepartner. De uitdrukking 'gaaf landje' gebruikte zij zelf ook wel eens, het ging haar om de algehele 'Haagse mores', maar die kritiek raakt niet alleen Rutte, vond ze zelf.  \n  \nDat ziet de Kamer toch echt anders. Hoe dacht de VVD-leider er eigenlijk over dat hij, zoals Geert Wilders het zei, zich door Kaag 'politiek laat vernederen?' Rutte deed er het zwijgen toe en wilde alleen kwijt dat hij door wil met de vorming van zijn vierde kabinet. 'Dit land staat voor grote uitdagingen waarvoor snel een oplossing moet komen.'  \n  \nAchter de schermen kan de VVD-top de verbazing over Kaag maar nauwelijks verbergen. Wat hoopte D66-leider in hemelsnaam te bereiken met deze uithaal naar Rutte?  \n  \nNog maar een paar dagen eerder had informateur Mariëtte Hamer geconcludeerd dat de verhoudingen op het Binnenhof zodanig verzuurd zijn dat het moeilijk wordt om überhaupt nog een stabiel landsbestuur te vormen. Hamer drukte alle partijen op het hart om 'in het landsbelang' de relaties niet verder onder druk te zetten. Toch werd Rutte niet van te voren ingelicht over de uithaal van Kaag en is na de lezing geen onderling contact geweest. Dat is wel gebruikelijk, vinden de liberalen.\n\nIrritatie\n\nKwamen de sneren van Kaag voort uit frustratie? Was het een wraakactie voor de rechtse blokkade? Nee, klinkt het bij D66. Volgens de Democraten heeft Kaag niets nieuws gezegd. Tegelijkertijd is bij D66-top de irritatie groot dat de VVD zich niet wil committeren aan de 'proeve van een regeerakkoord' die de twee partijen afgelopen zomer schreven. D66 voelt zich bedonderd.  \n  \nDat gevoel wordt versterkt omdat Rutte weigerde om met GroenLinks en PvdA in gesprek te gaan, terwijl de linkse partijen zich enthousiast toonden over dat inhoudelijke VVD- en D66-document. 'Misschien was ik al die tijd al te goedgelovig. Ik dacht dat het menens was, werken vanuit de inhoud', zei Kaag daar maandag over.  \n  \nDe oppositie vindt het inmiddels moeilijk te geloven dat er nog een stabiel kabinet gevormd kan worden met de kibbelende Kaag en Rutte aan het roer. Heeft Kaag nog wel vertrouwen in de VVD-leider na alles wat ze over hem heeft gezegd?', vroeg Wilders. Kunnen deze twee politieke kopstukken nog wel door met elkaar? Kaag antwoordde ontwijkend: 'Ik vertrouw heel weinig mensen.'  \n  \nRutte was iets toeschietelijker na eenzelfde vraag van BBB-fractieleider Caroline van der Plas: 'Mijn plan is niet om mevrouw Kaag ten huwelijk te vragen. Ze is al getrouwd. Het gaat hier om politieke samenwerking. Ik denk dat dat mogelijk moet zijn.'  \n  \nHoewel het door Hamer gehoopte enthousiasme ver te zoeken is, willen de partijen nu toch door met de formatie. Hoe dat verder moet? Kaag praat het liefst verder met het formatiedocument van VVD en D66 als uitgangspunt en wil opnieuw alle zes de redelijke middenpartijen om tafel. D66 heeft de hoop op een meerderheidsvariant dus nog niet opgegeven. Dat kan in een variant met alle zes partijen zijn, maar ook een combinatie zonder het CDA: VVD, D66, PvdA, GroenLinks en ChristenUnie. De enige meerderheidsvariant waar zij zich tegen blijft verzetten is een voortzetting van de huidige coalitie, omdat dat niet progressief genoeg zou zijn.  \n  \nDe regie van die zoektocht naar een nieuw kabinet laat zij nu geheel in handen van Rutte. Hij mag nu het voortouw nemen om een weg uit de impasse te vinden. Een meerderheid van de Kamer schaarde zich achter de aanstelling van Johan Remkes (VVD) tot informateur om dit precaire proces te begeleiden. Er dreigt nu al onenigheid. Wat Rutte betreft wordt juist de mogelijkheid van een minderheidscoalitie onderzocht: bestaande uit VVD, D66 en CDA, of een combinatie daarvan.  \n  \nCruciaal voor succes van zo'n minderheidsvariant is of Rutte in staat is om het vertrouwen bij oppositiepartijen te herstellen, ook bij links: GroenLinks en de PvdA zijn afgewezen, maar zonder hun steun kan een toekomstig minderheidskabinet het heel lastig krijgen.  \n  \nKlaver beloofde goede voorstellen nooit te zullen blokkeren, maar Rutte mag 'geen seconde het idee krijgen' dat GroenLinks een minderheidskabinet gaat gedogen. 'Vergeet het.' Ploumen leek dinsdag de deur zelfs al dicht te gooien: 'Een minderheidskabinet zal op geen enkele vorm van steun van ons kunnen rekenen. Tegen rechts beleid zullen wij keihard oppositie voeren.'  \n  \nAls het meezit, hopen de meest optimistische liberalen, staat er in november dan toch eindelijke een kabinet op het bordes.\n\nOMTZIGT DEFINITIEF WEG BIJ CDA\n\nPieter Omtzigt heeft zijn lid-maatschap van het CDA definitief opgezegd. Hij begint volgende week, na een burn-out, weer in de Tweede Kamer. Dat zegt Omtzigt in een interview in Tubantia. De oproep van meerdere CDA-afdelingen tot verzoening is mislukt. Omtzigt: 'Er waren verschillen van mening over de inhoud, dat hebben we bijvoorbeeld bij het verkiezings-programma en de toeslagenaffaire gezien', zegt hij. 'En er waren verschillen in hoe ik vind dat je omgaat met elkaar.' Hij zegt voorlopig geen eigen partij op te richten.","intensity":0,"negativity":0,"cluster_id":58,"similar_texts":"text765"},{"id":"110","publisher":"NRC Handelsblad","date":"2021-09-07","url":"https://www.nrc.nl/nieuws/2021/09/06/ryanair-stopt-onderhandelingen-met-boeing-over-737-max-toestel-en-deelt-sneer-uit-a4057255#20210907-79792-304","title":"Ryanair stopt onderhandelingen met Boeing over 737 MAX-toestel en deelt  sneer uit","text":"Luchtvaart De Ierse budgetmaatschappij Ryanair annuleert een „grote order” voor nog meer 737 MAX-toestellen. Het heeft al langer een slechte relatie met Boeing.,Ryanair onderhandelt niet langer met Boeing over een nieuwe „grote order” voor toestellen van het type 737 MAX. Beide partijen hebben besloten dat zij „geen tijd meer willen verspillen” aan de gesprekken die al tien maanden lopen. Dat meldde Ryanair maandag.\n\nDe Ierse budgetmaatschappij neemt wel de 210 toestellen af van het type Boeing 737 MAX8-200 die het bedrijf al eerder had besteld. De vliegtuigen worden de komende vijf jaar geleverd. De vloot van Ryanair bestaat dan uit meer dan zeshonderd toestellen voor ruim tweehonderd passagiers per vliegtuig.\n\nRyanair en Boeing hebben al langer een moeizame relatie. De Ierse luchtvaartmaatschappij had deze zomer graag al willen vliegen met een fors deel van zijn voor de coronacrisis bestelde toestellen. Door vertragingen in het productieproces, de coronacrisis en de nasleep van twee dodelijke crashes met de 737 MAX wist Boeing er slechts twaalf te leveren. De nieuwe 737 MAX 10 – de variant met de meeste zitplaatsen – is volgens Boeing 16 procent zuiniger en 40 procent stiller dan de oude 737 en stoot 40 procent minder CO2 uit.\n\nRyanair-topman Michael O’Leary hekelde in het bericht van maandag de starre houding van Boeing in de prijsonderhandelingen. De Amerikaanse fabrikant heeft volgens de Ier een „optimistischer kijk” op vliegtuigprijzen dan Ryanair, oftewel hij vindt ze te duur. „Wij delen die optimistische kijk niet. Die kan overigens wel verklaren waarom in de afgelopen weken andere grote Boeing-klanten als Delta en de Britse budgetmaatschappij Jet2 nieuwe bestellingen hebben geplaatst bij Airbus. En niet bij Boeing.”\n\nOverigens valt niet uit te sluiten dat Ryanair toch verder zal praten met Boeing. O’Leary staat bekend als een uitgesproken onderhandelaar die zijn hart op de tong heeft en de publiciteit niet schuwt.\n\nLees ook: Recordverlies voor budgetmaatschappij Ryanair\n\nAir France-KLM moet ook kiezen\n\nOok Air France-KLM staat voor de keuze Airbus of Boeing. De Frans-Nederlandse luchtvaartmaatschappij meldde in juli dat het offertes heeft gevraagd aan beide fabrikanten voor 160 toestellen. Die zijn bestemd voor KLM en Transavia, voor de kortere en middellange afstand.\n\nHet conflict met Ryanair komt op een slecht moment voor Boeing. De Amerikaanse fabrikant heeft ook problemen met twee andere nieuwe typen. Sommige uitvoeringen van de Boeing 777 hebben problemen met de motoren. En de levering van de 787 Dreamliner ligt stil door een conflict met de Federal Aviation Authority (FAA). De Amerikaanse toezichthouder wil meer inzicht in de productie van de Dreamliner.\n\nDe relatie tussen Boeing en FAA is gespannen sinds de twee ongelukken met de 737 MAX, in Indonesië in 2018 en Ethiopië in 2019. Daarbij kwamen in totaal 346 mensen om het leven. Uit onderzoek dat de FAA onder meer te veel controle op de productie van de 737 MAX had overgelaten aan Boeing, dat de autoriteit op zijn beurt niet alle juiste informatie verschafte.\n\nCorrecties (7/9/2021): Ryanair neemt wel 210 toestellen af van het type 737MAX8-200; niet van het type MAX10, zoals eerder gemeld. Jet2 is een Britse maatschappij, geen Amerikaanse.\n\nEen versie van\n\ndit artikel\n\nverscheen ook in\n\nNRC Handelsblad\n\nvan 7 september 2021\n\nEen versie van\n\ndit artikel\n\nverscheen ook in\n\nNRC in de ochtend\n\nvan 7 september 2021","intensity":0,"negativity":0,"cluster_id":18,"similar_texts":"text52"},{"id":"111","publisher":"De Telegraaf","date":"2021-09-07","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/28c0e564c1dedfd894087e0f3385d782/web/OPS/cciobjects.json&hash=b02882c9b2348f9abd6f#/pages/4","title":"Schaapsherder vindt Britse vliegtuigbom","text":"Schaapsherder vindt Britse vliegtuigbom\n\nIn bos naast kazerne Havelte \n\nHavelte Een schaapsherder heeft maandag een Britse vliegtuigbom gevonden in het bos naast de Johannes Postkazerne in Havelte (Drenthe). Rondom de bom is een gebied van 100 honderd meter afgezet.\n\nDe EOD is nog aan het onderzoeken of de bom ter plaatse tot ontploffing wordt gebracht of dat deze moet worden overgebracht naar een andere locatie. Uit voorzorg heeft de ontploffingsdienst zand op de vliegtuigbom gestort en er een container omheen geplaatst. Naast de bom zijn ook nog vier mortiergranaten gevonden. \n\nDe vliegtuigbom is een 500-ponder, die vaak door de Britten werd gebruikt tijdens WO II.","intensity":0,"negativity":0,"cluster_id":63,"similar_texts":"text698"},{"id":"112","publisher":"De Telegraaf","date":"2021-09-07","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/28c0e564c1dedfd894087e0f3385d782/web/OPS/cciobjects.json&hash=3c36b94f27a9b356fb78#/pages/1","title":"Schrik boeren door dreigende onteigening","text":"Schrik boeren door dreigende onteigening\n\nGrote onzekerheid hangt boven het melkveebedrijf van Ernst-Jan en Janet Mensink uit Westerhaar. Om de stikstofuitstoot fors terug te dringen, verkent het demissionaire kabinet de mogelijkheid om boeren uit te kopen of zelfs te onteigenen. „Het zorgt weer voor extra onzekerheid en wij zitten al een hele tijd in onzekerheid”, zegt Janet. „Die begon al bij de uitspraak van D66-Kamerlid Tjeerd de Groot over het halveren van de veestapel.”\n\nFoto Robert Hoetink\n\nWeerstand Tweede \n\nKamer Pagina T10","intensity":0,"negativity":2,"cluster_id":30,"similar_texts":"text218"},{"id":"113","publisher":"NRC Handelsblad","date":"2021-09-07","url":"https://www.nrc.nl/nieuws/2021/09/06/sigrid-kaag-haalt-in-toespraak-hard-uit-naar-mark-rutte-a4057321#20210907-79792-102","title":"Sigrid Kaag haalt in toespraak hard uit naar Mark Rutte","text":"HJ Schoo-lezing De stemming tussen VVD en D66 is verzuurd. D66-leider Sigrid Kaag geeft Mark Rutte nu de schuld van het stranden van de formatie. ,D66-leider Sigrid Kaag heeft de schuld van het mislukken van de formatie bij de VVD gelegd. Kaag gebruikte de jaarlijkse HJ Schoo-lezing om hard uit te halen naar haar beoogde coalitiegenoot. Ze verweet demissionair premier Mark Rutte (VVD) niet alleen de formatie te hebben laten klappen, maar betichtte hem ook van „politieke bijziendheid”, en hield hem verantwoordelijk voor de bestuurscultuur in Den Haag.\n\nKaag zei dat „degenen die om het hardst roepen hoe onwijs gaaf ons ‘landje’ toch wel is” lessen moesten trekken uit de Toeslagenaffaire en de coronacrisis. „We kunnen niet langer om het feit heen, dat in het zonnige politieke en bestuurlijk klimaat van het keurig aangeharkte Nederland onmiskenbaar een schaduw is gevallen.”\n\nVorige week concludeerde informateur Mariëtte Hamer dat haar opdracht, het vinden van een coalitie voor een meerderheidskabinet, onhaalbaar is. Voor de VVD is samenwerking met twee linkse partijen, de PvdA en GroenLinks, onbespreekbaar. Eén van tweeën is wel acceptabel. D66, voorstander van een zo progressief mogelijk kabinet, wilde dat juist graag. Deze partij verwierp samenwerking met de ChristenUnie. De Tweede Kamer debatteert dinsdagmiddag over deze impasse.\n\n#63 De formatie die (nog steeds) geen formatie mag heten\n\nDeze podcast luister je ook in onze app\n\nVerhoudingen onder druk\n\nMeer en meer zijn Rutte en Kaag de afgelopen weken tegenover elkaar komen te staan. In de zomer schreven VVD en D66 nog gezamenlijk een notitie die de basis moest vormen voor coalitieonderhandelingen. Maar van die eenheid is niets meer te merken.\n\nKaag, verwijzend naar de VVD: „Na een zomer vol inhoudelijk werk zijn helaas potentiële bondgenoten op niet-inhoudelijke gronden uitgesloten.” Kaag hekelt in haar toespraak de politieke cultuur in Den Haag. Opnieuw zonder Rutte bij naam te noemen, zegt ze dat „politiek hier wordt bedreven door koffie te drinken, relaties te managen, en binnenskamers spelletjes te spelen met partijpolitieke emotie”. Ook in de formatie speelt „Haags gedoe” een te grote rol, vindt ze. „Er lijkt meer tijd te worden besteed aan wat er geschreven wordt in de krant dan de geschiedenis die wij zelf willen schrijven. Ik voel me daar niet bij op m’n gemak.”\n\nKaag zegt dat ze vertrouwen had dat de gesprekken met de twee linkse partijen succesvol zouden worden. GroenLinks en PvdA reageerden positief op de startnotitie en besloten gezamenlijk op te trekken in de formatie, waarna Kaag dacht dat er geen probleem meer zou zijn om het met de linkse partijen te proberen. De ChristenUnie had inhoudelijke bezwaren, omdat de notitie in de ogen van Gert-Jan Segers „duidelijk door twee liberale partijen is geschreven”.\n\nLees ook: De crisis van het politieke midden\n\n‘Te goedgelovig geweest’\n\nSigrid Kaag zegt hierover: „De seculiere politiek van twee liberale partijen ligt ver van de overtuigingen van de confessionelen. Het is voor mij dan ook moeilijk te bevatten dat we nu nog niet aan tafel zitten met de enthousiaste partijen [PvdA en GroenLinks]. Misschien was ik al die tijd te goedgelovig.”\n\nNaar verwachting stemt de Tweede Kamer dinsdag in met de benoeming van VVD-prominent Johan Remkes tot de nieuwe informateur. Remkes moet de mogelijkheden gaan onderzoeken om een minderheidscoalitie te vinden, omdat een kabinet dat een meerderheid in de Tweede Kamer heeft, op dit moment onhaalbaar is. Het ligt voor de hand dat VVD en D66, de twee grootste partijen, daar allebei aan deelnemen. Maar het mislukken van de formatie heeft de verhoudingen tussen de liberale partijen onder druk gezet.\n\nNieuwsbrief\n\nNRC De Haagse Stemming\n\nVolg de formatie op de voet en word zelf een Haagse ingewijde\n\nInschrijven\n\nEen versie van\n\ndit artikel\n\nverscheen ook in\n\nNRC Handelsblad\n\nvan 7 september 2021\n\nEen versie van\n\ndit artikel\n\nverscheen ook in\n\nNRC in de ochtend\n\nvan 7 september 2021","intensity":0,"negativity":2,"cluster_id":49,"similar_texts":"text368"},{"id":"114","publisher":"Trouw","date":"2021-09-07","url":"https://krant.trouw.nl/titles/trouw/8321/publications/1348/articles/1440986/16/3","title":"Smeets beëindigt interlandcarrière","text":"### Handbal\n\nHandbalster Martine Smeets stopt na 130 interlands bij Oranje. De 31-jarige Smeets gaat wel door bij haar Roemeense club CSM Bucuresti. Smeets debuteerde begin 2012 in Oranje. De hoekspeelster tekende in 130 interlands voor 214 doelpunten. Smeets won met Oranje zilver op het WK 2015 en brons op het WK 2017 en EK 2018. Het hoogtepunt van haar interlandcarrière was het veroveren van de wereldtitel, eind 2019 in Japan.","intensity":0,"negativity":0,"cluster_id":24,"similar_texts":"text377"},{"id":"115","publisher":"Algemeen Dagblad","date":"2021-09-07","url":"https://krant.ad.nl/titles/algemeendagblad/7908/publications/26014/articles/1440981/40/4","title":"Smeets stopt na 130 interlands bij Oranje","text":"### handbal\n\nHandbalster Martine Smeets (31) heeft besloten haar interlandcarrière te beëindigen. Ze kwam 130 keer uit voor Oranje. Smeets gaat zich richten op haar Roemeense club CSM Bucuresti. ,,Na de Spelen merk ik dat ik nog lang niet opgeladen ben. Dus moet ik keuzes maken\", geeft Smeets aan.","intensity":0,"negativity":0,"cluster_id":24,"similar_texts":"text190"},{"id":"116","publisher":"Algemeen Dagblad","date":"2021-09-08","url":"https://krant.ad.nl/titles/algemeendagblad/7908/publications/26032/articles/1441697/3/2","title":"Stadion-verbod en boete voor 'selfie-Amin'","text":"In totaal renden zeker zestien fans het veld op, onder wie de 13-jarige Amin, die er in de slotfase van het duel in slaagde ongehinderd een selfie te maken met Memphis Depay.  \n  \nDe Amsterdamse jongen deed een dag later trots zijn verhaal op diverse tv-zenders. Zijn ouders kregen gisteren in een telefonisch gesprek van de KNVB te horen dat hij, net als de andere veldbetreders, in principe vijf jaar lang niet in een stadion mag komen. Voor wie het de eerste overtreding betreft, kan het stadionverbod worden verlaagd naar 15 maanden (en 45 maanden voorwaardelijk). Ze moeten dan een alternatieve straf aanvaarden.  \n  \nIedereen die het veld op kwam, krijgt ook een boete. Die is normaal gesproken 450 euro, maar voor Amin heeft de KNVB zijn leeftijd meegewogen. Voor de jonge selfiemaker bedraagt de boete 100 euro.  \n  \n,,Het veld betreden is tijdens en rondom een wedstrijd voor jong en oud verboden'', aldus de KNVB. ,,Dat is niet voor niets, veldbetreding door fans kan voor vervelende en onveilige situaties zorgen. Het mag dus ook niet als je geen kwaad in de zin hebt, zoals gelukkig zaterdag het geval bleek.''","intensity":0,"negativity":0,"cluster_id":44,"similar_texts":"text790"},{"id":"117","publisher":"De Volkskrant","date":"2021-09-07","url":"https://krant.volkskrant.nl/titles/volkskrant/7929/publications/1353/articles/1440979/12/1","title":"Supermarktketens Plus en Coop fuseren en worden samen de nummer drie, achter AH en Jumbo","text":"Door het samengaan ontstaat er een bedrijf met 40 duizend werknemers, 550 vestigingen, een gezamenlijke omzet van 5 miljard euro en een marktaandeel van ruim 10 procent. Plus wordt zo de nummer 3 van Nederland, na Albert Heijn dat 35 procent van de markt in handen heeft en Jumbo met 21,5 procent.  \n  \nDe fusie is het logisch gevolg van de veranderende marktontwikkelingen, zegt Dirk Mulder, sectorbankier retail van ING. Toen de coronacrisis uitbrak en meer consumenten hun levensmiddelen aan de deur lieten bezorgen, bleken Coop, Plus en Spar te profiteren van het capaciteitsgebrek van grotere concurrenten als AH, Jumbo en de pure websuper Picnic. 'Die liepen tegen de grenzen aan van capaciteit van de centrale distributiecentra van waaruit ze de consumenten bedienen en de limiet aan bestelbusjes.'\n\nThuisbezorgen\n\nIn die tijd bleek het systeem van de kleinere supermarkten goed te werken. Zij laten medewerkers van een filiaal de bestelde boodschappen verzamelen en vanuit de winkel thuisbezorgen. 'Coop, Plus en Spar bleken op dat gebied net iets harder te groeien dan de grote drie rivalen', stelt Mulder. Het is niet de meest efficiënte aanpak, aldus de ING-man. 'Verdere automatisering vraagt om een efficiënte logistiek en dat vraagt weer om grote investeringen. Dat kan alleen maar als je een bepaalde schaalgrootte hebt.'  \n  \nVolgens marktonderzoeker GfK wordt al zo'n 7 procent van de boodschappen online besteld. De belangstelling voor thuisbezorging is geëxplodeerd door de coronacrisis: vorig jaar groeide die markt met 65 procent. Er is ook een nieuwe vorm van concurrentie opgedoken, in de vorm van snelbezorgservices als Gorillas, Flink, Getir en Zap.  \n  \n'Door samen op te trekken waarborgen we dat onze ondernemers ook in de toekomst in hun lokale marktgebied klanten succesvol kunnen bedienen', aldus Duncan Hoy, algemeen directeur van Plus, die de nieuwe onderneming gaat leiden. 'In deze sterk concurrerende en consoliderende markt biedt schaalvergroting meer slagkracht voor beide ondernemingen', zegt Fred Bosch, algemeen directeur van Coop. Bosch wordt financieel directeur.  \n  \nCoop en Plus passen goed bij elkaar, denkt Mulder. 'Het zijn allebei coöperaties met grotendeels zelfstandige ondernemers. Ze hebben een bedrijfscultuur die bij elkaar past.'  \n  \nDoor de fusie denken Plus en Coop jaarlijks 50 miljoen aan synergievoordelen te behalen. Winkelsluitingen lijken niet nodig: overlap is er nauwelijks. Banen sneuvelen vooral door het samenvoegen van de hoofdkantoren.  \n  \nBeide ketens zijn aangesloten bij de Superunie, een inkooporganisatie die ook kleine concurrenten bedient als Dirk, Dekamarkt, Hoogvliet, Jan Linders, Spar, Poiesz en Boon's Markt, en een gezamenlijk marktaandeel heeft van ruim 27 procent. Marktkenners denken dat een aantal van deze kleine supermarkten zich ook zal aansluiten bij het nieuwe fusiebedrijf.  \n  \nIn februari van dit jaar nog kondigde Deen, eigendom van de gelijknamige familie, de verkoop aan van zijn 89 supermarkten. Albert Heijn neemt er 39 over, Vomar Voordeelmarkt 22 en Dekamarkt 19.\n\nVerdwenen\n\nDe laatste decennia waren al meer merken uit de winkelstraat verdwenen. In 2009 kocht Jumbo zijn concurrent Super de Boer op. In 2012 werden 400 C1000-winkels opgekocht. In 2018 lijfde de nummer 2 van Nederland 70 vestigingen van Emté in.  \n  \nOok Coop is het product van allerlei fusies. Het bedrijf begon in 1891 als cooperatie in Zaandam: Coop Nederland. Deze eeuw gingen er winkelformules in op als E-Markt, Volumemarkt, Edah en de Emté-filialen die in 2018 niet meegingen naar de Jumbo. 'Er zijn veel partijen verdwenen', zegt sectorbankier Mulder, 'maar met 17 supermarktorganisaties en 25 formules hebben we nog steeds een divers voedselaanbod.'","intensity":0,"negativity":1,"cluster_id":52,"similar_texts":"text730"},{"id":"118","publisher":"NRC Handelsblad","date":"2021-09-07","url":"https://www.nrc.nl/nieuws/2021/09/06/surinaamse-president-komt-langs-voor-complexe-diplomatieke-dans-a4057259#20210907-79792-108","title":"Surinaamse president komt langs voor complexe diplomatieke dans","text":"Het gaat hard met de diplomatieke betrekkingen met Suriname, nu Chan Santokhi daar president is. Maar Nederland wil nog niet helemaal voluit gaan.,Het herstel van de lang getroebleerde diplomatieke relatie tussen Suriname en Nederland gaat in hoog tempo door. Maandag komt Chan Santokhi, sinds een jaar de nieuwe president van Suriname, in Nederland aan voor een bezoek dat officieel woensdag begint en zaterdag eindigt. Formeel heet het een werkbezoek te zijn, maar voor een werkbezoek heeft het veel extra toeters en bellen, inclusief een toespraak voor parlementariërs en een tête-à-tête met de koning. Vooral door dat laatste voelt het bijna als een staatsbezoek.\n\nLees ook: Het interview dat NRC in december 2020 had met de Surinaamse president Chan Santokhi\n\nDat het dat niet is, heeft deels een praktische reden: aan een staatsbezoek, inclusief kranslegging op de Dam, staatsbanket en militaire inspectie, gaan doorgaans jaren voorbereiding vooraf. Santokhi zit er nog maar een jaar. Hij trad in juli 2020 aan als opvolger van Desi Bouterse, die in Nederland wegens drugshandel is veroordeeld, in Suriname zelf voor betrokkenheid bij de Decembermoorden (1982). De relatie op ambassadeursniveau tussen beide landen werd pas in november vorig jaar hersteld.Behalve tijdgebrek speelt mee dat Nederland nog even de kat uit de boom wil kijken, zegt Gert Oostindie, hoogleraar koloniale en postkoloniale geschiedenis aan de Universiteit Leiden. „Nederland heeft Santhoki heel hoog zitten en dat is terecht. Hij is op afstand de beste president die Suriname op dit moment kan hebben. Maar Nederland weet nog niet hoeveel doorzettingsvermogen Santokhi heeft.” Suriname staat voor grote problemen: Bouterse, die tien jaar president was, heeft een lege staatskas achtergelaten. Het land kampt met corruptie, armoede, grensoverschrijdende criminaliteit en een harde coronacrisis, waarvoor Nederland ook hulp bood. De huidige regering in Paramaribo bestaat uit vier partijen, met elk eigen wensen, en heeft een niet al te grote meerderheid.Geen failed state, wel fragielIn 2018 noemde toenmalig minister van Buitenlandse Zaken Stef Blok (VVD) Suriname in een moment van onoplettendheid een „failed state”. Dat is overdreven, zegt hoogleraar Oostindie. „Maar het is wel een fragiele staat.” In Nederland wordt ook met ongemak gekeken naar benoemingen van naaste familieleden in en rondom het kabinet. De vrouw van Santokhi, met wie hij kort na zijn overwinning trouwde, heeft een directeursfunctie in het kabinet van de president en is lid van de raad van commissarissen bij Staatsolie. Maar daarover spreekt Den Haag zich niet openlijk uit.\n\nLees ook: Tussen Nederland en Suriname ligt teleurstelling altijd op de loer\n\nVolgens Oostindie komt het Santokhi zelf overigens ook niet slecht uit dat het geen staatsbezoek betreft. „Een al te innige omhelzing zou het voor het Bouterse-kamp makkelijk maken om hem weg te zetten als lakei van Nederland.”Hoe dan ook: de gretigheid om de banden te herstellen is groot. Aanvankelijk stond er geen ontmoeting met de koning op de agenda, maar op de valreep werd die toch toegevoegd. Santokhi komt niet alleen, maar met vijf ministers in zijn kielzog, van Buitenlandse Zaken, Financiën, Justitie, Landbouw en Volksgezondheid. Dat is veel voor een buitenlands bezoek, zeggen ingewijden. De Surinaamse delegatie zal er niettemin op gebrand zijn de indruk te vermijden dat er wordt ‘gebedeld’. Er wordt vooral veel verwacht van de hulp die Nederland kan bieden bij de gecompliceerde onderhandelingen over noodsteun met het Internationaal Monetair Fonds (IMF). Santhoki gaat woensdag langs bij demissionair premier Mark Rutte (VVD). ’s Avonds is er een ontmoeting met het bedrijfsleven om te praten over de broodnodige investeringen in Suriname.Livestream uit de RidderzaalDonderdag volgt een bijeenkomst met Eerste en Tweede Kamerleden. Zulke ontmoetingen met parlementariërs uit beide Kamers zijn doorgaans achter gesloten deuren, maar Santhoki wilde graag dat deze live wordt gestreamd en zal ook een toespraak houden. Door de verbouwing van het Binnenhof gebeurt dit in de Ridderzaal, een onbedoelde statusverhoging van het bezoek. Gert Riphagen, woordvoerder van de Eerste Kamer, meldt maandag dat er inmiddels 24 aanmeldingen zijn voor het bijeenzijn. „Dat lijkt weinig maar is in vergelijking met andere staats- en werkbezoeken van presidenten erg veel.”Vrijdag houdt Santokhi nog de Anton de Kom-lezing, vernoemd naar de anti-koloniale en verzetsstrijder. Zaterdag legt de president een krans bij het Nationale Slavernijmonument in het Amsterdamse Oosterpark en is er een receptie met de Surinaamse gemeenschap. De relatie met Suriname heeft door het gedeelde verleden en de aanwezigheid van 356.000 Surinamers in Nederland zelf een bijzondere dimensie die bij andere internationale betrekkingen vaak ontbreekt. Het resultaat is een gecompliceerde diplomatieke dans, met grote aandacht voor gevoeligheden over en weer.Oostindie: „Als je het een staatsbezoek noemt, moet er een tegenbezoek worden aangekondigd. Hoewel Suriname het meest Nederlandse stukje buitenland is, is er sinds de onafhankelijkheid in 1975 nog nooit een gekroond hoofd naartoe gegaan.” Hij wil maar zeggen: voor zo’n potentieel beladen bezoek is nog veel meer voorwerk nodig.\n\nNieuwsbrief\n\nNRC De Haagse Stemming\n\nVolg de formatie op de voet en word zelf een Haagse ingewijde\n\nInschrijven\n\nEen versie van\n\ndit artikel\n\nverscheen ook in\n\nNRC Handelsblad\n\nvan 7 september 2021\n\nEen versie van\n\ndit artikel\n\nverscheen ook in\n\nNRC in de ochtend\n\nvan 7 september 2021","intensity":0,"negativity":0,"cluster_id":43,"similar_texts":"text644"},{"id":"119","publisher":"Trouw","date":"2021-09-08","url":"https://krant.trouw.nl/titles/trouw/8321/publications/1349/articles/1441704/17/5","title":"T-Mobile Nederland voor ruim 5 miljard verkocht","text":"Telecombedrijf T-Mobile Nederland wordt voor 5,1 miljard euro verkocht aan het Britse Apax en het Amerikaanse Warburg Pincus. Deze twee investeerders krijgen niet alleen de 75 procent in handen die Deutsche Telekom in bezit had, maar ook het resterende belang van het Zweedse Tele2. T-Mobile Nederland groeide door een fusie met de Nederlandse tak van Tele2 enkele jaren geleden uit tot een geduchte concurrent van KPN en VodafoneZiggo. Ook Ben en Simpel zijn merken van T-Mobile.","intensity":0,"negativity":0,"cluster_id":5,"similar_texts":"text157"},{"id":"120","publisher":"Algemeen Dagblad","date":"2021-09-08","url":"https://krant.ad.nl/titles/algemeendagblad/7908/publications/26032/articles/1441697/21/2","title":"T-Mobile voor 5 miljard euro naar investeerders","text":"T-Mobile werd eerder dit jaar door moederbedrijf Deutsche Telekom in de etalage gezet. De Nederlandse dochter is de nummer drie qua grootte in Nederland, na KPN en Vodafone-Ziggo. Het bedrijf heeft de merken T-Mobile, Tele2, Ben en Simpel. Tele2 werd eerder overgenomen door T-Mobile.  \n  \nIn een persverklaring zegt Soren Abildgaard, de topman van T-Mobile, dat er niets aan de strategie van het bedrijf gaat veranderen. Ook de vier merken zullen worden gehandhaafd.  \n  \nEd Agterberg, analist van de telecomsector bij Telecompaper, verwacht niet dat de klanten veel van de overname gaan merken. ,,Ik denk niet dat de klanten ineens een hogere rekening gaan krijgen. De markt is erg concurrerend.''\n\nPrijsvechter\n\nT-Mobile profileert zich met merken als Tele2 en Simpel al als prijsvechter. Als die de prijzen gaan verhogen, om de overname te financieren bijvoorbeeld, zullen concurrenten daar snel op inspringen is de verwachting. Op het gebied van mobiele telefonie is T-Mobile met 6,8 miljoen klanten marktleider in Nederland.  \n  \nDe groei zal de komende jaren veel meer uit de vaste verbindingen moeten komen denkt Agterberg. ,,De groei wordt verwacht in vaste lijnen en glasvezel. Als je de klant als eerste op glasvezel hebt, weet je zeker dat die een paar jaar bij je blijft.''\n\nGlasvezel\n\nDan gaat het om internet en televisie. En daar is T-Mobile een stuk kleiner dan KPN en Vodafone- Ziggo. Dat is de reden dat de telecomaanbieders flink inzetten op glasvezel. T-Mobile werkt samen met onder andere durfinvesteerder KKR en energiebedrijf Delta bij de aanleg van glasvezel in Nederland.  \n  \nDe interesse van private equity in telecombedrijven is niet nieuw. Zowel Apax als Warburg Pincus hebben meerdere telecombedrijven in portefeuille. De durfinvesteerders benadrukken te mikken op groei van de onderneming.  \n  \nOnduidelijk is hoe de deal gefinancierd wordt. Overnames door durfinvesteerders hebben een kwalijke reuk in Nederland. Vooral omdat overgenomen bedrijven zelf moeten opdraaien voor de overnamesom. Bedrijven werden leeggezogen en dan weer van de hand gedaan. De overname moet nog wel worden goedgekeurd door de autoriteiten.  \n  \nT-Mobile is marktleider op het gebied van mobiele telefonie in Nederland: het bedrijf heeft 6,8 miljoen klanten.  \n  \n6.800.000","intensity":0,"negativity":1,"cluster_id":45,"similar_texts":"text157"},{"id":"121","publisher":"De Telegraaf","date":"2021-09-07","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/28c0e564c1dedfd894087e0f3385d782/web/OPS/cciobjects.json&hash=25b4675824ceeaa1b991#/pages/1","title":"Uithaal Kaag naar Rutte","text":"Uithaal Kaag naar Rutte\n\nToch al moeizame formatie verder op scherp gezet\n\nVan onze parlementaire redactie\n\nDen Haag In een formatie die wordt gekleurd door slechte verhoudingen haalt D66-leider Sigrid Kaag indirect opnieuw snoeihard uit naar VVD-leider Mark Rutte. Ze laakt de leiderschapsstijl van de demissionair premier, met wie ze deze week weer moet optrekken in de zoektocht naar een nieuw kabinet.\n\n„Leiderschap is voor mij dan ook het tegenovergestelde van regelen en ritselen zonder visie”, sneerde Kaag maandagavond in haar HJ Schoo-lezing, waarin ze – zonder hem expliciet te noemen – Rutte flink bekritiseert. \n\nZe zet zich af tegen de politieke stijl die de VVD-leider typeert, die zich volgens haar kenmerkt door ’kopjes koffie te drinken’ en ’relaties te managen’. \n\nNa het, later weer ingeslikte, ’hier scheiden onze wegen’, is het de tweede keer deze formatie dat Kaag nadrukkelijk afstand neemt van VVD-leider Rutte. Vorige week wees voormalig informateur Mariëtte Hamer al op de verziekte Haagse verhoudingen, waardoor politieke samenwerking tussen partijen maar niet van de grond wil komen.\n\nKnuppel weer in hoenderhok\n\nPagina T4","intensity":0,"negativity":1,"cluster_id":28,"similar_texts":"text671"},{"id":"122","publisher":"Trouw","date":"2021-09-07","url":"https://krant.trouw.nl/titles/trouw/8321/publications/1348/articles/1440986/15/2","title":"UWV wijst ontslagaanvraag G4S af","text":"Het ontslaan van negentien medewerkers door beveiligingsbedrijf G4S op Schiphol mag niet doorgaan. G4S zei dat er te weinig werk was op de luchthaven. Maar UWV gaat daar niet in mee omdat het bedrijf niet aannemelijk kon maken dat er sprake is van 'structurele werkvermindering'. Ook zouden de bedrijfseconomische redenen voor het ontslag 'onvoldoende onderbouwd' zijn. CNV-onderhandelaar Erik Maas is 'dik tevreden' met die uitspraak.","intensity":0,"negativity":0,"cluster_id":66,"similar_texts":"text684"},{"id":"123","publisher":"Algemeen Dagblad","date":"2021-09-07","url":"https://krant.ad.nl/titles/algemeendagblad/7908/publications/26014/articles/1440981/19/1","title":"Vakbonden en werkgevers botsen over vaccinatievraag","text":"Het was leasebedrijf Leaseplan dat vorige week de kat de bel aanbond. Het bedrijf wil van zijn medewerkers weten of ze al dan niet gevaccineerd zijn. Gevaccineerde werknemers mogen terug naar kantoor, voor niet gevaccineerde medewerkers wordt een oplossing gezocht.  \n  \nHet voorstel was kansloos, want vragen of een medewerker gevaccineerd is en dat registreren, is in Nederland wettelijk niet toegestaan; in tegenstelling tot in de VS, waar al bedrijven zijn die eisen dat werknemers gevaccineerd zijn.  \n  \nIn Nederland is de lichamelijke integriteit een grondrecht, dus een vaccinatieverplichting kan echt niet. Maar met die constatering is de discussie niet gestopt. Integendeel, het onderwerp is steeds hoger op de agenda komen te staan.  \n  \nDe werkgevers wijzen op een groot probleem dat ze hebben door het wettelijk verbod om naar de vaccinatiestatus te vragen. ,,Werkgevers zijn wettelijk verantwoordelijk voor een veilige werkomgeving. Die moeten ze kunnen garanderen. Bedrijven moeten in ieder geval de mogelijkheid krijgen om - als die behoefte bestaat - te controleren of werknemers gevaccineerd of getest zijn, of recent hersteld zijn van een corona-infectie. Ook moeten ze de mogelijkheid hebben mensen bij wie dat niet het geval is niet zonder meer toe te laten op de werkplek'', zegt Ingrid Thijssen, voorzitter van werkgeversvereniging VNO-NCW.  \n  \nDe werkgevers willen daarom in bepaalde gevallen werknemers wel kunnen vragen of ze al dan niet gevaccineerd zijn. Uit een onderzoek van werkgeversvereniging AWVN bleek dat 70 procent van de werkgevers dit wil.  \n  \n,,Nu zitten werkgevers en werknemers tussen wal en schip. Ze mogen niet eens vragen of iemand gevaccineerd is, terwijl mensen graag weer naar kantoor willen en aan werkgevers vragen of dat wel veilig kan. Ook moeten ze het aan klanten vragen, bijvoorbeeld bij evenementen, maar mogen ze het dus niet aan hun eigen medewerkers vragen'', geeft Thijssen aan.  \n  \nDe werkgevers vinden het collectieve belang van een veilige werkomgeving belangrijker dan de privacy van werknemers. De vakbonden willen daar niet aan. ,,Er is geen vaccinatieplicht en werkgevers mogen er niet naar vragen. Dat moeten we zo houden. Lichamelijke integriteit is een grondrecht, en dat grondrecht willen we zo houden. De privacy van werknemers is belangrijk. We gaan niet met de werkgevers mee'', zegt Piet Fortuin, voorzitter van vakbond CNV.  \n  \nBij de FNV zijn ze al even stellig. ,,Wij zijn voor vaccineren, maar de rechten van werknemers moeten beschermd worden'', zegt een woordvoerder van de bond. ,,Dus geen verplichte vaccinatie of registratie door de werkgever.'' De bond wijst erop dat het ook niet alleen om vaccinatie gaat. ,,Er zijn ook andere manieren mogelijk om werknemers te beschermen: goede ventilatie, beschermende kleding en afstand houden bijvoorbeeld.''  \n  \nDe vraag is wat de politiek hiermee gaat doen. Het is aan het kabinet te besluiten of bijvoorbeeld zorgmedewerkers toch verplicht gevaccineerd moeten worden. In andere landen (zie kader) is daar al eerder toe besloten.","intensity":0,"negativity":1,"cluster_id":42,"similar_texts":"text640"},{"id":"124","publisher":"De Volkskrant","date":"2021-09-07","url":"https://krant.volkskrant.nl/titles/volkskrant/7929/publications/1353/articles/1440979/23/1","title":"Van de Zandschulp kan eigen stunt nog steeds moeilijk geloven","text":"### Interview Botic van de Zandschulp\n\nIn de Verenigde Staten, op de US Open, moet het publiek nog even wennen aan zijn naam. In Nederland wellicht ook. Botic van de Zandschulp. Deze weken kent de 25-jarige tennisser uit Wageningen zijn grote doorbraak bij het grandslamtoernooi in New York, waar hij verrast met een plek in de kwartfinale. De Russische nummer twee van de wereld, Daniil Medvedev, is dinsdag zijn tegenstander.  \n  \n'Ik kan nog niet echt geloven dat ik dit geflikt heb', zegt Van de Zandschulp een ochtend na zijn overwinning op de Argentijn Diego Schwartzman in de achtste finale. 'Het is nog niet ingedaald, dat zal wel na het toernooi komen.'  \n  \nDe zwaarbevochten vijfsetter (6-3, 6-4, 5-7, 5-7, 6-1) tegen de nummer elf van de plaatsingslijst is goed verwerkt, het lichaam voelt fris. De kwartfinaleplek heeft Van de Zandschulp gevierd met een etentje in de stad. Hij heeft prima geslapen, zegt hij, ondanks het drukke verkeer rondom zijn hotel in Manhattan.  \n  \nOnwaarschijnlijk is zijn zegetocht in New York, waar hij begon in het kwalificatietoernooi. Slechts twee keer eerder startte een kwartfinalist van de US Open in het voorprogramma. Van de Zandschulp is de eerste Nederlandse man bij de laatste acht van een grandslamtoernooi sinds Sjeng Schalken het deed op Wimbledon in 2004. Opmerkelijk: een jaar geleden had hij nog nooit een grand slam gespeeld, liep hij voornamelijk challengertoernooien af en had hij krap een plekje binnen de mondiale top-200.  \n  \nDit jaar speelde hij alle grandslamtoernooien van de tenniskalender: op Roland Garros en Wimbledon overleefde hij één ronde, in New York explodeerde zijn progressie. 'Ik heb meer vertrouwen gekregen, meer geloof in mijn eigen spel,' verklaart Van de Zandschulp zijn plotselinge succes. 'Ik denk dat ik mentaal beter ben geworden. Blijf beter staan in wedstrijden en weet me vaker terug te knokken.'  \n  \nZijn route naar de kwartfinale tekent zijn ontwikkeling: in zijn eerste zes partijen verloor hij telkens de eerste set, maar kon hij leunen op zijn veerkracht. In zijn partij tegen Schwartzman kwam hij beter uit de startblokken en won hij de eerste twee sets, waarna de derde verloren ging.  \n  \nIn de vierde set verspeelde hij twee matchpoints en kwam de Argentijn op gelijke hoogte. Was hij gevloerd door de mentale tik, dan had niemand daar van opgekeken, maar Van de Zandschulp bleef overeind. 'In het verleden was die vijfde set waarschijnlijk bij me weggelopen', zegt hij. 'Nu nam ik me voor om goed te beginnen om mezelf een boost te geven.' Van de Zandschulp brak de eerste opslagbeurt van Schwartzman en won met 6-1.  \n  \nOok fysiek is hij gegroeid, zegt de Nederlander. 'Ik kan wedstrijden als deze makkelijker volhouden dan voorheen. Ik voel me fit, door fysieke training en het spelen van veel partijen heb ik meer uithoudingsvermogen gekregen.' Noem hem gerust een laatbloeier, zegt de 25-jarige Nederlander. 'Dat past ook wel in het huidige tennis, met jongens die pas op latere leeftijd pieken.'  \n  \nIn New York wint zijn naam aan bekendheid. Vaak moet hij die een paar keer herhalen. Van de Zandschulp, het komt niet makkelijk uit de Amerikaanse kelen. Zijn voornaam Botic, uitgesproken met een 'k' op het einde, komt uit Zweden, vertelden zijn ouders hem. 'Dat moet ik dan maar geloven.'  \n  \nVan de Zandschulp is de grote onbekende op de US Open, maar heeft al een leven op de tennisbaan achter de rug. Op zijn vierde sloeg hij zijn eerste ballen bij tennisvereniging Spitsbergen, in zijn woonplaats Veenendaal. Zijn moeder en broer speelden, de jonge Botic ging mee en was verkocht. 'Ik begon het leuk te vinden omdat ik won, zoals het met veel kinderen gaat,' zegt hij. 'Dat ik goed was, besefte ik pas toen ik internationale wedstrijden begon te spelen en te winnen.'  \n  \nZijn leven ziet er vanaf deze week anders uit. In de eerste week van de US Open verzamelde hij 425.000 dollar aan prijzengeld, bijna net zoveel als hij tot dusver in zijn loopbaan bij elkaar speelde. 'Het was de laatste jaren goed te doen, maar geen vetpot', zegt Van de Zandschulp. 'Dit maakt het wel makkelijker. Misschien kan ik gaan investeren in een fulltime coach.' In New York wordt Van de Zandschulp namens de tennisbond bijgestaan door Michiel Schapers.  \n  \nDinsdag staat hij tegenover Daniil Medvedev, de Russische nummer twee van de wereld en finalist van 2019. 'Ik kan goed mee met die grote jongens', zegt Van de Zandschulp, die in de tweede ronde al de als achtste geplaatste Noor Casper Ruud versloeg. Ook Schwartzman was een tegenstander uit de top-20. Medvedev is van een andere orde, beseft Van de Zandschulp. 'Het wordt een pittig potje.'","intensity":0,"negativity":2,"cluster_id":62,"similar_texts":"text632"},{"id":"125","publisher":"Trouw","date":"2021-09-07","url":"https://krant.trouw.nl/titles/trouw/8321/publications/1348/articles/1440986/16/1","title":"Van de Zandschulp raakt de bal met aandacht, met gevoel","text":"Vorig jaar had hij nog nooit een wedstrijd op een grandslamtoernooi gespeeld. Nu staat Botic van de Zandschulp in de kwartfinales van de US Open. Hoe is dat mogelijk? Een natuurtalent dat op 25-jarige leeftijd eindelijk zijn doorbraak beleeft. \"Ik denk dat niemand voor het toernooi had verwacht dat ik de laatste acht zou halen. Ze zullen nu wel verbaasd zijn in Nederland en hopelijk ook trots.\"  \n  \nZijn teamgenoten in Zandvoort zeker. Eigenlijk zou Van de Zandschulp in deze periode aan de nationale eredivisie meedoen. In plaats daarvan stond hij zondagavond in het wereldberoemde Louis Armstrong Stadium. In vijf sets versloeg hij de als elfde geplaatste Argentijn Diego Schwartzman. Zelf is hij de nummer 117 van de wereld en pas de derde kwalificatiespeler in de historie van New York die zo ver komt.  \n  \nZijn coach Michiel Schapers zoekt de verklaring voor het succes in een combinatie van factoren. In de wedstrijdloze covid-periode heeft Van de Zandschulp hard aan zijn conditie gewerkt en de laatste tijd heeft hij sprongen gemaakt op het mentale vlak. \"Botic is fysiek sterker geworden. Ook is zijn vechtlust toegenomen. Hij laat vaker een vuist zien tijdens het spelen. Daarbij weet hij beter te incasseren, iets wat belangrijk is in het tennis.\" Strategisch en tactisch was de hardhitter altijd al sterk.  \n  \nVoor de buitenwacht komt zijn opmars als een verrassing, insiders onderkenden zijn potentie al langer. Martin Simek bijvoorbeeld, de vroegere trainer van Schapers, voorspelde Van de Zandschulp al in 2017 na hun eerste ontmoeting een mooie toekomst. \"Ik wist niet wat ik zag\", zegt Simek. \"Een soort Miroslav Mecir. Normale spelers oefenen slagen. Maar spelers als Mecir en John McEnroe hebben geen slagen. Die zitten aan de bal zoals een liefhebber aan een vrouw zit. Die raken ze met aandacht. Botic behandelt iedere bal met gevoel. Je ziet tegenwoordig veel aangeleerde spelers. Hij is iemand die op geheel eigen wijze tennist.\"  \n  \nSchapers beaamt dat. \"Ik noem dat bewegingsintelligentie. Dat is iets dat je in je jeugd ontwikkelt, door verschillende sporten te doen en veel buiten te spelen.\"  \n  \nDat het zo lang heeft geduurd voor Van de Zandschulp zijn belofte heeft ingelost, zegt wat over hoe zwaar de concurrentie is in een mondiale sport als tennis. En hoe moeilijk het is, door de hiërarchische toernooi-indeling, om überhaupt een kans te krijgen om je met de besten te mogen meten. Heel wat talenten sneuvelen in de kelder van het internationale circuit, ondanks een prachtige backhand.  \n  \nNiet voor niets wijst Van de Zandschulp zelf bij de verklaring voor zijn prestaties van de afgelopen dagen ook naar het niveau waarop hij nu zijn kunsten mag vertonen. Hij is naar eigen zeggen veel constanter gaan spelen. \"Dat is echt nieuw voor mij. Als ik het opneem tegen jongens die in het algemeen beter zijn dan ik, speel ik zelf ook beter.\"  \n  \nEen late doorbraak is ook typerend voor Nederlandse spelers, weet Schapers. \"Wij vinden school ook belangrijk. Daardoor lopen we een ervaringsachterstand op.\" Voor het Nederlandse tennis komt de doorbraak van Van de Zandschulp op een goed moment, zo vlak na het afscheid van Kiki Bertens. Zij was de voorbije jaren de enige landgenoot die met de internationale top meekon. Bij de mannen was Sjeng Schalken in 2004 de laatste die een kwartfinale op een grandslamtoernooi wist te halen.  \n  \nVandaag mag Van de Zandschulp zijn geluk beproeven tegen Daniil Medvedev. \"Ik ga die uitdaging aan en wil zien hoe ver ik kan komen.\" Hij zal de beste versie van zichzelf moeten laten zien, wil hij een kans maken tegen de Russische nummer twee van de wereld. Maar wellicht wordt hij geholpen door wat Schapers de 'psychische toegevoegde waarde' noemt. \"Botic is dit toernooi echt ingegroeid. In de kwalificaties was hij twee punten verwijderd van een nederlaag. In het tennis zie je wel vaker dat een bijna-uitschakeling een speler daarna iets extra's geeft.\"","intensity":0,"negativity":1,"cluster_id":23,"similar_texts":"text552"},{"id":"126","publisher":"De Telegraaf","date":"2021-09-07","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/28c0e564c1dedfd894087e0f3385d782/web/OPS/cciobjects.json&hash=0350e1f92c13f5e11337#/pages/34-35","title":"Van der Breggen meldt zich af voor EK","text":"Van der Breggen meldt zich af voor EK\n\nWielrennen\n\nAnna van der Breggen heeft zich bij bondscoach Loes Gunnewijk afgemeld voor de wegwedstrijd bij de EK wielrennen, zaterdag in de Italiaanse provincie Trentino. De regerend wereldkampioene merkte afgelopen week tijdens de Challenge by La Vuelta in Spanje dat ze haar niveau niet haalde, meldt haar ploeg SD Worx.\n\n„Ik had in Spanje gewoon niet de kracht om te volgen wanneer er hard gekoerst werd”, zegt Van der Breggen. „Ik heb in Spanje mijn best gedaan om er iets van te maken, maar fysiek kwam ik totaal niet aan mijn normale niveau.”","intensity":0,"negativity":0,"cluster_id":36,"similar_texts":"text39"},{"id":"127","publisher":"Algemeen Dagblad","date":"2021-09-07","url":"https://krant.ad.nl/titles/algemeendagblad/7908/publications/26014/articles/1440981/40/2","title":"Van der Breggen ziet af van deelname aan EK","text":"### wielrennen\n\nWielrenster Anna van der Breggen heeft zich bij bondscoach Loes Gunnewijk afgemeld voor de wegwedstrijd bij de EK wielrennen, zaterdag in de Italiaanse provincie Trentino. De regerend wereldkampioene merkte afgelopen week tijdens de Challenge by La Vuelta in Spanje dat ze haar niveau niet haalde, meldt haar ploeg SD Worx. ,,Ik had in Spanje gewoon niet de kracht om te volgen wanneer er hard gekoerst werd\", zegt ze. De 31-jarige Van der Breggen is bezig aan haar laatste seizoen als profrenster.","intensity":0,"negativity":0,"cluster_id":36,"similar_texts":"text250"},{"id":"128","publisher":"De Volkskrant","date":"2021-09-07","url":"https://krant.volkskrant.nl/titles/volkskrant/7929/publications/1353/articles/1440979/22/2","title":"Van Gaal en Depay voelen zich na 'evolutie' weer prettig bij elkaar","text":"Soms, als de een vertelt, lacht de ander. Of andersom. De verteller is meestal de trainer, Louis van Gaal, die zelfs vindt dat de media actief moeten meehelpen om in de WK-kwalificatie Turkije te verslaan, door bijvoorbeeld de opstelling te verzwijgen, als ze die al weten.  \n  \nDe ander, de spits dus, bracht zijn totaal tegen Montenegro op 30 goals in Oranje, in 70 interlands. Bij de Belgen bereikte Lukaku de mijlpaal van 100 interlands, met 67 goals, een hoger moyenne, maar er is altijd baas boven baas. Depay is sinds 2013 internationaal, als debutant onder Van Gaal. Hij profileerde zich tijdens het WK van 2014 en beleefde een moeilijke tijd bij Manchester United, nadat Van Gaal hem had laten kopen. Ergens onderweg in Engeland raakten ze elkaar kwijt, ook in mentaal opzicht, maar nu zijn ze weer samen, omdat Van Gaal uit pensioen terugkwam voor zijn derde periode als bondscoach en Depay trof als spits. Meermaals viel maandag de term 'evolutie', ook in verband met hun veranderde relatie.  \n  \nMemphis, zoals de speler zich bij voorkeur laat aanspreken, over die verhouding en over de verwijdering destijds in Engeland: 'Het is nieuw, maar het voelt hetzelfde. De buitenwereld maakte het groter dan het was. Als iets niet succesvol is, zijn er consequenties. Dat is vervelend. Als speler ben ik gegroeid, als mens ook. Ik voel me comfortabel in de groep.' Hij is vol zelfvertrouwen over de voor het bereiken van de eerste plaats cruciale wedstrijd tegen Turkije, nadat Nederland in Istanbul met 4-2 verloor, toen nog met Frank de Boer.\n\nIntuïtieve speler\n\nVan Gaal: 'Ik nam Memphis mee naar het WK, als jonge speler. Daar viel hij goed in in een systeem met twee spitsen, maar soms speelde hij op links in 4-3-3. Door zijn kwaliteiten haalde ik hem naar Manchester United. Zijn eerste positie was zelfs achter de spits, want hij is een intuïtieve speler. Dat is een positie met veel vrijheid. Dat moet je dan wel kunnen, en het team moet het kunnen opbrengen. Zijn oriëntatievermogen was nog niet zo goed.'  \n  \nDepay luistert aandachtig en kan niet anders dan die opmerking beamen. 'Nu weet ik wat ik moet doen.' Hij speelde meestal op de flank in Engeland en had moeite met de aanpassing, sportief en in het leven zelf. Zo moest hij wennen aan de kapitalen die hij opeens verdiende. Hij verloor zijn plaats, luisterde niet altijd naar de adviezen van Van Gaal en de twee dreven uit elkaar. Van Gaal vond het bijvoorbeeld vreemd dat Memphis met een exorbitante Rolls-Royce voorgereden kwam, terwijl zijn prestaties mager waren. Van Gaal wilde dat de aanvaller met een mental coach aan de slag ging, terwijl die zich al liet begeleiden door Joost Leenders en dat niet nodig vond. 'Ik heb het Van Gaal niet moeilijk genoeg gemaakt', zegt Depay in zijn biografie Heart of a Lion.\n\nOnbetwiste spits\n\nMaar nu is hij de onbetwiste spits en verdedigt Van Gaal zijn topschutter, onder meer als ze in programma's op televisie zeggen dat hij geen echte spits is. Nog steeds heeft hij trouwens belangstelling voor een plek achter de spits. Hij laat zich geregeld zakken. Als verdedigers hem dan volgen, kunnen anderen in die ruimte duiken. Als ze hem niet volgen, is hij los.  \n  \nZo zijn ze eensgezind voor het cruciale duel, waarin Nederland de geblesseerde Cody Gakpo mist, Daley Blind terugkeert als linksachter en Virgil van Dijk en Stefan de Vrij het centrale duo zullen vormen, ten koste van Matthijs de Ligt. Van Gaal had gemerkt dat ze Memphis niet altijd 'in zijn tijd' aanspelen, en warempel, maandag op de training kreeg hij de bal twee keer 'tijdig op de schoen'. Depay: 'In de kleine ruimtes moet ik de bal op tijd krijgen. Anders staat de tegenstander weer in mijn rug, dan wordt het lastig.' Ze kijken blij naar elkaar. Qua vertrouwen in zichzelf en in het team zitten ze op één lijn. Met dank dus ook aan de evolutie. 'Heb je ooit gehoord van evolutie?', vraagt Van Gaal aan een verslaggever, die hem voorhoudt dat zijn visie op voetbal is veranderd. 'Nou, ik ontwikkel me nog. En Memphis ook.'","intensity":0,"negativity":0,"cluster_id":22,"similar_texts":"text188"},{"id":"129","publisher":"NRC Handelsblad","date":"2021-09-07","url":"https://www.nrc.nl/nieuws/2021/09/06/veel-minder-comazuipers-tijdens-lockdowns-a4057342#20210907-79792-102","title":"Veel minder comazuipers tijdens lockdowns","text":"Alcohol onder jongeren Het aantal kinderen dat met een alcoholvergiftiging  werd opgenomen is tijdens de twee lockdowns fors gedaald, blijkt uit onderzoek. ,De twee lockdowns in Nederland hadden in ieder geval één positieve bijwerking. Veel minder jongeren belandden met een alcoholvergiftiging in het ziekenhuis. Dat blijkt uit onderzoek van kinderarts Nico van der Lely en promovenda Louise Pigeaud, gepubliceerd in The journal of adolescent health.\n\nLees ook: Aantal kinderen met alcoholvergiftiging fors gedaald: ‘Hoeveel hersencellen denk je te hebben?’\n\nVan der Lely, oprichter van Nederlands eerste alcoholpoli in het Reinier de Graaf-ziekenhuis in Delft, vergeleek het aantal intoxicaties onder jongeren van twaalf alcoholpoli’s voor, tijdens en na de lockdowns in 2019 en 2020. Terwijl er in 2019 gemiddeld 24 jongeren per maand werden opgenomen, kelderde dat aantal met 70 procent tijdens de eerste intelligente lockdown (medio maart – eind mei 2020). Met het loslaten van een aantal coronamaatregelen in de zomer van 2020 steeg het aantal weer naar het oude niveau. Om vervolgens tijdens de tweede lockdown (medio oktober – eind december) weer te dalen naar gemiddeld 10 opgenomen jongeren per maand. De verklaring voor dit positieve bijeffect van de coronacrisis zoekt Van der Lely in het lastiger kunnen verkrijgen van alcohol. „We vermoeden dat minderjarigen door de sluiting van horeca en sportclubs moeilijker aan alcohol konden komen. Ook de supermarkten handhaafden de leeftijdscontroles beter. Daarnaast werkten veel mensen thuis, waardoor het ouderlijk toezicht ook beter geregeld was.”Dat het aantal alcoholvergiftigingen vorige zomer weer snel opliep baart de kinderarts zorgen. „Ik zie het als een waarschuwingssignaal voor de nabije toekomst. Nu het maatschappelijk leven hervat wordt en het hoger onderwijs en de sportverenigingen weer volledig open zijn, kan bij jongeren het idee leven extra hard te feesten met veel alcohol. Dat geldt net zo goed voor minderjarigen. Zo’n reboundeffect willen we voorkomen.” Van der Lely pleit dan ook voor nog meer bewustwording rond alcoholmisbruik onder jongeren. Ook volwassenen dronken tijdens de coronacrisis minder dan gebruikelijk, zo meldde het CBS vrijdag in het rapport Ervaren impact corona op mentale gezondheid en leefstijl. De cijfers over 2020 laten zien dat overmatig alcoholgebruik – meer dan 21 glazen per week voor een man en 14 voor een vrouw – daalde van 8,5 procent in 2019 naar 7 procent in 2020. De grootste daling was te zien bij jongvolwassenen tussen 18 en 25 jaar, de kleinste bij 65-plussers. Reportage alcoholpoli pag. 10-11\n\nEen versie van\n\ndit artikel\n\nverscheen ook in\n\nNRC Handelsblad\n\nvan 7 september 2021\n\nEen versie van\n\ndit artikel\n\nverscheen ook in\n\nNRC in de ochtend\n\nvan 7 september 2021","intensity":1,"negativity":1,"cluster_id":16,"similar_texts":"text643"},{"id":"130","publisher":"De Volkskrant","date":"2021-09-08","url":"https://krant.volkskrant.nl/titles/volkskrant/7929/publications/1354/articles/1441701/45/2","title":"Verandering op komst","text":"### Weer\n\nEen hogedrukgebied stond de afgelopen tijd garant voor vrij stabiel zomerweer, maar de barometerstand zal langzaam dalen. De luchtdrukdaling kondigt een weersverandering aan. Woensdag profiteren we nog van het hogedrukgebied, daardoor is het fraai zomerweer. Het weerbeeld is droog en zonnig. Voor een uur of elf in de ochtend is het fris. Met veel zonneschijn en een zwakke oostelijke wind stijgt de temperatuur in de middag naar 24 tot 28 graden. In de nacht naar donderdag koelt het niet zo sterk meer af als de afgelopen nachten; de minimumtemperatuur ligt rond 15 graden.  \n  \nDonderdag start op veel plaatsen veelbelovend met zon. Maar vanuit het zuidwesten neemt al snel de bewolking toe, daarna volgt een bui met kans op onweer, in Zeeland in de ochtend al. Voor de bewolking en de buien uit is het vrij benauwd, in het noordoosten en oosten van het land kan het 25 tot 27 graden worden.  \n  \nVrijdag en in het weekeinde bepaalt een lagedrukgebied boven de Britse Eilanden het weer in Nederland. Met een zuidwestelijke wind stroomt geleidelijk koele lucht over het land uit, zodat het zondag hooguit 20 graden wordt. Door de lage barometerstand is het weerbeeld veranderlijk met naast zon en wolken, dagelijks een bui.","intensity":0,"negativity":0,"cluster_id":25,"similar_texts":"text197"},{"id":"131","publisher":"De Telegraaf","date":"2021-09-08","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/b82a99d20cc99c0da8591d4d388329f7/web/OPS/cciobjects.json&hash=8345bb00c761c613a0c0#/pages/1","title":"Verre reizen komen dichtbij","text":"Verre reizen komen dichtbij\n\nBuitenlandse Zaken: ’Je kunt wereld niet op slot houden’\n\ndoor Yteke de Jong \n\nen  Koen Nederhof\n\nDen Haag Verre vakanties komen een stap dichterbij. Het ministerie van Buitenlandse Zaken werkt aan een oplossing voor het mondiale negatieve reisadvies, zegt een woordvoerder. „Het virus gaat niet meer weg en dus kun je de wereld niet op slot houden.”\n\nDat is een flinke wijziging na anderhalf jaar ’code oranje’. Tot nu waren reizigers gebonden aan Europa en waren verre tripjes uit den boze, tot woede van de reiswereld. Reizen is belangrijk, onderstreept nu ook het ministerie. Een eerste versoepeling vond afgelopen weekend plaats: nu kunnen gevaccineerden zonder te testen van en naar een reeks Zuid-Amerikaanse landen reizen. \n\nDe stappen krijgen applaus vanuit de sector. Reiskoepel ANVR raadde reizen naar oranje landen al niet meer af en veel specialisten boden verre reizen alweer aan, aangezien per 1 oktober de steun stopt. \n\n’Versoepeling must’\n\nPagina T4","intensity":0,"negativity":0,"cluster_id":2,"similar_texts":"text105"},{"id":"132","publisher":"Trouw","date":"2021-09-08","url":"https://krant.trouw.nl/titles/trouw/8321/publications/1349/articles/1441704/18/5","title":"Vijftal bij jeugdploeg gestraft na overtreden regels","text":"### Voetbal\n\nBondscoach Bert Konterman van Oranje Onder 19 jaar heeft onlangs vijf voetballers naar huis gestuurd, omdat ze het coronaprotocol zouden hebben overtreden. Het gaat om Mimeirhel Benita (Feyenoord), Ar'jany Martha, Naci Ünüvar, Rio Hillen (allen Ajax) en Xavi Simons (Paris Saint-Germain). Die vijf ontbraken daardoor maandag in de verloren oefeninterland in Katwijk tegen Italië Onder 19 (0-3). De KNVB wil niet zeggen wat de vijf hebben misdaan.","intensity":0,"negativity":1,"cluster_id":60,"similar_texts":"text689"},{"id":"133","publisher":"De Volkskrant","date":"2021-09-07","url":"https://krant.volkskrant.nl/titles/volkskrant/7929/publications/1353/articles/1440979/2/4","title":"Volop zon","text":"### Het weer\n\nEr is veel ruimte voor de zon en het wordt 23 tot 27 graden. De wind is veelal zwak en waait uit het oosten. Woensdag is de warmste dag van de week met volop zon. Het wordt dan 24 tot 28 graden.","intensity":0,"negativity":0,"cluster_id":34,"similar_texts":"text75"},{"id":"134","publisher":"De Volkskrant","date":"2021-09-07","url":"https://krant.volkskrant.nl/titles/volkskrant/7929/publications/1353/articles/1440979/8/1","title":"Wereld probeert Bolsonaro in te tomen","text":"### Brazilië\n\n'Wij, volksvertegenwoordigers en leiders uit de hele wereld, luiden de noodklok. Op 7 september 2021 bedreigt een opstand de democratie.' Het zijn de eerste zinnen van een open brief die maandag door ruim 120 hoogwaardigheidsbekleders werd ondertekend, van de voormalig presidenten van Paraguay en Colombia tot winnaars van de Nobelprijs voor de Vrede en Europese politici als Yannis Varoufakis en Jeremy Corbyn. De boodschap was duidelijk: Brazilië, de op twee na grootste democratie ter wereld, moet dinsdag serieus rekening houden met een staatsgreep.  \n  \n'Op dit moment bereiden president Jair Bolsonaro en zijn bondgenoten - waaronder groeperingen van witte supremacisten, de militaire politie en functionarissen op alle regeringsniveaus - zich voor op een nationale mars naar het Hooggerechtshof en het Congres', staat in de brief. 'Het Braziliaanse volk heeft decennialang tegen het militaire bewind gestreden om zijn democratie veilig te stellen. We mogen niet toestaan dat Bolsonaro die nu van ons afpakt.'  \n  \nDe groots aangekondigde pro-Bolsonaro-demonstraties, die dinsdag in heel Brazilië plaatsvinden en samenvallen met de nationale onafhankelijkheidsdag, zorgen al weken voor spanningen in het land. Dat komt deels door de herhaalde oproepen van Bolsonaro-aanhangers om de democratische instituties dinsdag omver te werpen, maar vooral doordat de Braziliaanse president zelf over de manifestaties zei dat 'het Braziliaanse volk nog nooit zo'n belangrijke kans heeft gehad als aanstaande 7 september'. 'Ik geloof dat we het lot van Brazilië kunnen veranderen.'  \n  \nNu heeft de rechts-populistische stoomwals Jair Bolsonaro, die sinds 2019 president is van Brazilië, zich nooit een groot liefhebber getoond van klassiek democratische instituties als verkiezingen of een onafhankelijke rechtspraak. Maar sinds zijn populariteit tanende is, vooral sinds de desastreus verlopen coronacrisis in Brazilië, worden zijn aanvallen steeds venijniger. In de peilingen is hij gezakt tot ver onder zijn linkse rivaal, oud-president Lula da Silva.  \n  \nIn toespraken zinspeelde hij dit jaar al zeker twintig keer op mogelijke verkiezingsfraude bij de presidentsverkiezingen van oktober volgend jaar. Hij stelde al eens voor die verkiezingen maar helemaal af te gelasten vanwege aanstaande fraude en toen een van de rechters van het Braziliaanse Hooggerechtshof, Alexandre de Moraes, een onderzoek begon naar die ongefundeerde uitspraken, vroeg Bolsonaro subiet om een afzettingsprocedure tegen de man.  \n  \nEen andere rechter van datzelfde Hooggerechtshof, Luís Roberto Barroso, die eveneens een onderzoek instelde naar Bolsonaro's beweringen over de aanstaande verkiezingsfraude, werd door Bolsonaro in het openbaar een filho da puta genoemd, hoerenjong.  \n  \nBolsonaro keek in zijn carrière wel vaker methodes af bij collega-populisten. Zo leerde hij van Europese kemphanen als Silvio Berlusconi en Viktor Orbán dat je media-aandacht kunt domineren door te provoceren, door kiezers en collega-politici structureel te verdelen in voor- en tegenstanders zodat het eigenlijk altijd over jou gaat.  \n  \nZijn continue verwijzingen naar een aanstaande verkiezingsfraude lijkt hij te hebben afgekeken van een succesvol politicus dichter bij huis: de voormalige Amerikaanse president Donald Trump. Die houdt bijna een jaar na zijn verkiezingsverlies nog altijd vol dat de Democraten de presidentsverkiezingen 'gestolen' hebben.  \n  \nHet is precies die parallel met Trump waarom zoveel Brazilianen hun adem inhouden in aanloop naar de pro-Bolsonaro-manifestaties van dinsdag. Trumps herhaalde pogingen het democratische proces tegen te houden, eindigden op 6 januari het Capitool met de bestorming door duizenden Trumpaanhangers waarbij vijf doden en tientallen gewonden vielen.  \n  \n'Braziliaanse parlementsleden waarschuwden dat de mobilisatie van 7 september gemodelleerd is naar de opstand van 6 januari 2021 in de Amerikaanse hoofdstad Washington DC', schrijven de tientallen bezorgde wereldleiders niet voor niets in hun open brief. Zij vrezen dat Bolsonaro begrijpt dat een tweede termijn als president via verkiezingen lastig kan worden, waardoor hij nu voorsorteert op een alternatieve route richting de macht.  \n  \nTel daarbij op dat een groot deel van de militaire politie al heeft aangekondigd deel te nemen aan manifestaties en je begrijpt waarom het woord 'staatsgreep' zo expliciet wordt gebezigd. Bolsonaro geniet een brede steun in het leger, zeker sinds hij eerder dit jaar de complete legertop verving. Zijn bewondering voor de militaire dictatuur die Brazilië tussen 1964 en 1985 in zijn greep hield, heeft hij nooit onder stoelen of banken gestoken.  \n  \nMaar zelfs al pleegt Bolsonaro dinsdag niet zo'n gevreesde 'auto-coup', een door hemzelf georkestreerde terugkeer naar zo'n militair bewind, dan nog zal er een duidelijke boodschap uitgaan van die vele duizenden geüniformeerde betogers in de straten van Brasilia en São Paulo. Het is Bolsonaro's manier om zijn tegenstanders te zeggen dat er, ondanks zijn falende coronabeleid, ondanks de kwakkelende economie en ondanks zijn positie in de peilingen, te allen tijde een alternatief voorhanden is.  \n  \nOf in de woorden van Bolsonaro zelf, uitgesproken tijdens een politieke bijeenkomst vorige week: 'Ik zie drie alternatieven voor mijn toekomst: of ik word gearresteerd, of ik word vermoord, of ik overwin.'","intensity":1,"negativity":0,"cluster_id":19,"similar_texts":"text184"},{"id":"135","publisher":"De Volkskrant","date":"2021-09-08","url":"https://krant.volkskrant.nl/titles/volkskrant/7929/publications/1354/articles/1441701/22/2","title":"Wet die flexwerker aan vaste baan moest helpen, kost hem vaak werk","text":"De Wet Arbeidsmarkt in Balans (WAB) heeft er niet toe geleid dat bedrijven meer flexwerkers een vast contract gaven, zoals de bedoeling was. Er zijn juist 77 duizend banen door verdwenen. Dat meldt ABN Amro op basis van onderzoek.  \n  \n'Opmerkelijk is dat werkgevers vooral in de aanloop naar de wet, die op 1 januari 2020 van kracht werd, massaal tijdelijke contracten hebben opgezegd', schrijft de bank. Werkgevers gingen hun 'flexibele schil' door de komst van de WAB anders invullen. 'Flexwerkers kwamen deels in de WW terecht, terwijl werkgevers overstapten op zzp'ers.'  \n  \nBijna 80 procent van alle flexwerkers van wie het contract werd beeindigd, is vrouw. Zij werken vaker in sectoren waar kostenverhogingen minder makkelijk zijn op te vangen, zoals de horeca, kinderopvang en de thuiszorg. 'Hogere personeelskosten leiden dan al snel tot ontslag', aldus ABN Amro.  \n  \nVooral laagopgeleide flexwerkers zijn getroffen. Ruim 15 duizend schoonmakers, landbouwwerkers, bouwvakkers en productiearbeiders verloren hun baan. Ook jongeren kregen harde klappen met een daling van ruim 37 duizend tijdelijke contracten. 'Deze werden door een gebrek aan werkervaring niet vervangen door vaste contracten.'  \n  \nMinister Wouter Koolmees (Sociale Zaken en Werkgelegenheid) herkent de cijfers, maar vindt het te vroeg om ze toe te schrijven aan de WAB. Hij benadrukt dat het lastig is om van ontwikkelingen op de korte termijn de precieze oorzaak vast te stellen. 'Zeker het coronajaar heeft veel vertekend. Wat we wel langjarig kunnen vaststellen is dat flexibel werk steeds meer toeneemt.'  \n  \nHet demissionaire kabinet heeft volgens Koolmees al stappen gezet om de verschillen in kosten voor werkgevers tussen vast en flex te verkleinen. 'Want het zijn vaak kostenverschillen die bepalen welk contract iemand krijgt.' Maar hij is daarmee 'minder ver gekomen dan gehoopt'.","intensity":0,"negativity":0,"cluster_id":14,"similar_texts":"text54"},{"id":"136","publisher":"De Telegraaf","date":"2021-09-08","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/b82a99d20cc99c0da8591d4d388329f7/web/OPS/cciobjects.json&hash=85dea0e19b8f9f337819#/pages/34","title":"WK met liefst vier wereldkampioenen","text":"WK met liefst vier wereldkampioenen\n\nWielrennen\n\nNederland staat op zaterdag 25 september met vier wereldkampioenen in de ploeg aan de start van de wegwedstrijd voor vrouwen bij de WK in Vlaanderen. Bondscoach Loes Gunnewijk selecteerde naast Anna van der Breggen, Annemiek van Vleuten (foto), Marianne Vos en Chantal van den Broek-Blaak ook Lucinda Brand, Ellen van Dijk, Amy Pieters en Demi Vollering. \n\nOp de afgelopen vier WK’s veroverden de Nederlandse wielrensters steeds het goud in de wegwedstrijd. Van der Breggen herhaalde vorig jaar haar succes uit 2018, Blaak was de beste in 2017 en Van Vleuten in 2019. Vos pakte de regenboogtrui al drie keer (2006, 2012 en 2013).","intensity":0,"negativity":0,"cluster_id":26,"similar_texts":"text203"},{"id":"137","publisher":"De Telegraaf","date":"2021-09-08","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/b82a99d20cc99c0da8591d4d388329f7/web/OPS/cciobjects.json&hash=0b3f557778cacded5632#/pages/29","title":"woensdag","text":"woensdag\n\ntelesport\n\npagina w2\n\nvrouw\n\npagina w8\n\nweer\n\npagina w10\n\npuzzel\n\npagina w11\n\ncultuur\n\npagina w12\n\ntelevisie\n\npagina w14\n\nFOTO \n\nANP/HH","intensity":0,"negativity":0,"cluster_id":40,"similar_texts":"text355"},{"id":"138","publisher":"De Telegraaf","date":"2021-09-07","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/28c0e564c1dedfd894087e0f3385d782/web/OPS/cciobjects.json&hash=84b22ec840fd8d825051#/pages/1","title":"Woest om schrappen coronasteun","text":"Woest om schrappen coronasteun\n\ndoor Martin Visser\n\nAmsterdam Het demissionaire kabinet jaagt ondernemers in de reisbranche, nachthoreca en evenementensector onnodig over de kling. Ondernemersclub MKB-Nederland is laaiend over de abrupte beëindiging van de coronasteun.\n\nDat zegt MKB-voorzitter Jacco Vonhof in een gesprek met deze krant. „Ik ben pislink”, zegt hij. Volgens hem hebben nog maar ’een paar duizend ondernemers’ steun nodig vanwege coronabeperkingen. Vonhof haalt snoeihard uit naar de verantwoordelijke ministers: „Als je nu de steun stopt, dan ben je toch niet goed bij je hoofd?”\n\nMkb’ers voelen zich in de steek gelaten door de politiek. \n\n’Kil debat’ Pagina T22","intensity":1,"negativity":2,"cluster_id":29,"similar_texts":"text50"},{"id":"139","publisher":"De Telegraaf","date":"2021-09-07","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/28c0e564c1dedfd894087e0f3385d782/web/OPS/cciobjects.json&hash=0288f2d8d3eebb9ff777#/pages/22-23","title":"Zelfs chique Ferrari’s moeten aan de stekker","text":"Zelfs chique Ferrari’s moeten aan de stekker\n\nSmeekbede Italië afgewezen\n\nOok de chique sportautomerken als Ferrari en Lamborghini moeten net als alle andere nieuwe auto’s in 2035 aan de stekker. De Europese Commissie wil geen gehoor geven aan een verzoek van de Italiaanse regering om deze exclusieve merken voorlopig uit te sluiten. In 2035 mogen er geen nieuwe benzine- en dieselauto’s meer op de Europese markt worden gebracht. Voor exclusieve automerken die minder dan 10.000 wagens per jaar produceren, bestaat er een uitzondering. Daar wil de Europese Commissie vanaf. De Italiaanse regering heeft de Europese Commissie gevraagd of er voor de luxemerken Ferrari en Lamborghini een uitzondering gemaakt kon worden, omdat de transitie naar emissieloos rijden voor deze fabrikanten vanwege hun beperkte productie- en verkoopaantallen te snel zou gaan. Ferrari verkocht afgelopen jaar ongeveer 9100 auto’s, terwijl Lamborghini er 7400 van de hand deed.","intensity":0,"negativity":0,"cluster_id":31,"similar_texts":"text247"},{"id":"140","publisher":"De Telegraaf","date":"2021-09-07","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/28c0e564c1dedfd894087e0f3385d782/web/OPS/cciobjects.json&hash=b38eb9120b4537f1a10d#/pages/6-7","title":"Zestien jaar cel voor drugsbaas Martien R.","text":"Zestien jaar cel voor drugsbaas Martien R.\n\nMartien R. (linksboven) met medeverdachten Bart H. (rechtsboven), Frank L. (linksonder) en Anjo R. (rechtsonder).\n\nIllustratie\n\nALOYS OOSTERWIJK\n\nBoycot helpt ’leider en regisseur’ niet \n\nVan een onzer verslaggevers\n\nDen Bosch Martien R. (50) is veroordeeld tot zestien jaar cel voor het leiden van een familienetwerk dat handelde in drugs en zware wapens. De rechtbank in Den Bosch legde de man uit Oss maandag conform de eis de maximaal mogelijke celstraf op.\n\nDe rechtbank noemde R. „de onbetwiste leider en regisseur” en sprak van „een schrikbarende inkijk in de belevingswereld van de criminele organisatie.”\n\nDe hoofdverdachte uit Oss stond volgens de rechtbank aan het hoofd van een organisatie met daarin twaalf familieleden, onder wie enkele broers en zijn zoon Anton (27). Die laatste kreeg acht jaar. Rechterhand Arnold M. moet tien jaar de gevangenis in. \n\nIn totaal waren er veertien verdachten. Zij kregen straffen variërend van anderhalf tot negen jaar. Behalve Martien R. kregen alle verdachten lagere straffen opgelegd dan was geëist.\n\nHet proces had een opmerkelijk verloop omdat het gros van de verdachten, Martien R. voorop, de zittingen boycotte. Ook hun advocaten bleven weg uit de rechtszaal. De beklaagden zeiden dat zij er geen vertrouwen in hadden dat zij een eerlijk proces zouden krijgen. Het proces werd door de massale afwezigheid van verdachten en raadslieden in rap tempo afgewikkeld.\n\n„Achteraf heb ik gelijk gehad door uit het proces te vertrekken, zegt advocaat Jan Hein Kuijpers in een reactie op het vonnis. „Het heeft er alle schijn van dat de rechtbank inderdaad op voorhand overtuigd was van de schuld om er vervolgens bewijs bij te zoeken. Bewijs dat er in een aantal zware verdenkingen bepaald niet is.” Kuijpers gaf maandag na het vonnis aan dat Martien R. in hoger beroep gaat tegen zijn veroordeling. \n\nAlleen jongere broer Anjo R. en zijn advocaat bleven tot het einde bij het proces. Hij werd veroordeeld tot anderhalf jaar cel na een eis van drie jaar. Zijn advocaat liet weten „dat het dus toch loont om verdediging te voeren.” Hij weet nog niet of ze in hoger beroep gaan. \n\nHet Openbaar Ministerie reageerde direct na de uitspraak tevreden: „De verdachten zijn allemaal veroordeeld en de kopstukken kregen bijna even hoge straffen als geëist.” Justitie heeft al aangekondigd dat ook anderen die gelieerd zijn aan de organisatie nog worden vervolgd.\n\nDe zaak tegen Martien R. en zijn medeverdachten was het grootste drugsproces dat ooit in Brabant speelde.","intensity":0,"negativity":0,"cluster_id":46,"similar_texts":"text511"},{"id":"141","publisher":"Trouw","date":"2021-09-08","url":"https://krant.trouw.nl/titles/trouw/8321/publications/1349/articles/1441704/15/2","title":"Zomerse vakanties stuwen inflatie op","text":"De Nederlandse inflatie is in augustus uitgekomen op 2,4 procent, een vol procentpunt boven de geldontwaarding in juli. Vooral prijsstijgingen van pakketreizen naar het buitenland en verblijven in bungalowparken waren volgens het Centraal Bureau voor de Statistiek (CBS) aanzienlijk duurder dan vorig jaar. Niet zo gek, want toen zaten we midden in de coronapandemie en durfden veel mensen niet op vakantie te gaan. In 2020 was het prijspeil volgens de statistici zo laag dat de vergelijking met een reservering van een bungalow of plek voor de caravan nu al snel hoog uitvalt.  \n  \nPakketreizen waren vorige maand 16,4 procent duurder dan in augustus 2020, een trip naar een vakantiepark was 12 procent prijziger. Beide waren in juli nog in prijs gedaald. Vanwege de weer strengere coronamaatregelen en de heropleving van het virus in die maand was er toen minder vraag naar vakanties dan verwacht.  \n  \nOok de prijs van voedsel droeg bij aan de inflatie. Het was gemiddeld 0,2 procent duurder, vooral voor aardappelen, vlees en fruit moest meer worden betaald. Verder waren Nederlanders ook meer geld kwijt aan vervoer en horeca.  \n  \nHet CBS berekent de inflatie volgens een geharmoniseerde Europese methode, die ook door de Europese Centrale Bank wordt gebruikt. Volgens die grondslag kwam de inflatie in augustus uit op 2,7 procent, waarmee Nederland lager scoort dan het Europees gemiddelde van 3 procent.  \n  \nDe stijging van de consumentenprijzen voor goederen en diensten zorgt er wel voor dat wereldwijd ondernemers en beleggers zich zorgen maken over signalen van een mogelijke inflatiegolf.","intensity":0,"negativity":0,"cluster_id":15,"similar_texts":"text156"}]
