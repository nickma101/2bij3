[{"id":"1","publisher":"De Volkskrant","date":"2021-09-01","url":"https://krant.volkskrant.nl/titles/volkskrant/7929/publications/1348/articles/1437438/3/1","title":"'De suggestie dat wij overal vriendjes hebben, is echt totale onzin'","text":"### Interview - Grand Prix Zandvoort - Drie GP-organisators\n\nZe krijgen van veel de schuld, zo is de afgelopen tweeënhalf jaar, na de ondertekening van het contract met Formule 1-uitbater FOM, wel gebleken. Vlak voor de Haarlemse rechter dinsdagmiddag in de 34ste juridische procedure tegen de Formule 1 in Zandvoort een uitspraak gaat doen in een 'stikstofzaak', is deze krant op uitnodiging te gast bij de bazen van de drie bedrijven die het evenement organiseren. Er was van de kant van de Dutch Grand Prix (DGP) behoefte aan reflectie, want in de beeldvorming is veel misgegaan, zo werd de uitnodiging omkleed.  \n  \n'Een on-Nederlands groot evenement', blijven de directeuren van de drie bedrijven die samen DPG vormen herhalen. Juist de omvang maakt kwetsbaar, menen ze, een ideaal evenement voor andersdenkenden om als vehikel te dienen voor een boodschap.  \n  \nDutch Grand Prix, gevormd door circuitdirecteur Robert van Overdijk, directeur Norbert Chevalier van marketingbureau TIG Sports en Imre van Leeuwen van marketingbureau SportVibes, is zonder meer de kop van Jut. Geen cultureel festival in Nederland kan vanwege corona doorgang vinden, 'vroem-vroem' (dixit meerdere VVD-ministers) wél. Dat zet kwaad bloed. Dat doet vermoeden dat DGP overal een vinger in de pap heeft.  \n  \n'Wij hebben er de afgelopen twee jaar voor gekozen om maar veel te zwijgen, omdat alles gespind werd. Misschien is dat niet altijd even handig geweest', zegt Chevalier. 'De suggestie dat wij overal vriendjes hebben zodat dit on-Nederlands grote evenement door kon gaan, is echt totale onzin', vult Van Leeuwen aan.\n\nHebben jullie compassie met andere organisatoren? In Zandvoort mogen straks drie dagen achtereen 70 duizend bezoekers komen, bij een cultureel festival ligt de grens op 750.\n\nVan Overdijk: 'Ik heb met organisatoren van Lowlands en Mysteryland gesproken. Die vinden het fantastisch dat wij wél mogen doorgaan. Dat de festival- en evenementensector tegen ons is, is helemaal niet waar. Sterker, de evenementensector is hier de laatste weken volop aan de bak. Allemaal Nederlandse bedrijven die hier op het circuit de tribunes, de tenten en wat niet meer opbouwen.'\n\nAan wie hebben we de Formule 1 in Zandvoort eigenlijk te danken? Of te wijten? Prins Bernhard junior van Oranje, de aandeelhouder die het circuit van Zandvoort nieuw leven heeft ingeblazen, of Max Verstappen?\n\nAlle drie, in koor: 'Max!'\n\nJullie krijgen van veel zaken de schuld. Artiesten die gratis moeten optreden. De luchtmacht zou nog even komen overvliegen. Elders in Nederland zijn straks minder treinen omdat er zoveel van Haarlem naar Zandvoort moeten rijden. Hoe hebben jullie dit gevolgd?\n\nVan Leeuwen: 'Red Bull had het plan opgevat om vanuit Noordwijk via het strand naar het circuit te rijden. Weer negatieve publiciteit, wij hadden daar niets mee te maken. De luchtmacht wilde met straaljagers boven het circuit vliegen om te promoten. Wij hebben ze niet gebeld!'  \n  \nChevalier: 'Het wordt ons kwalijk genomen dat wij bij het Rijk hebben geïnformeerd of wij misschien ook in aanmerking kwamen voor compensatie. Want er zou 'nul komma nul euro' belastinggeld in dit evenement worden gestoken. Hele grote sportevenementen in Nederland beginnen juist met overheidsgeld. Als de Tour de France of Giro hier is, begint het met geld van gemeenten en provincies.  \n  \n'Jengelen om geld? Vanwege corona heeft de overheid garantieregelingen ingesteld. Wij wilden duidelijk krijgen hoe we die moesten interpreteren.'\n\nDat is toch duidelijk? Voorwaarde 1: een evenement moet minstens één keer eerder georganiseerd zijn.\n\n'Nou, 36 jaar geleden is de Formule 1 ook georganiseerd', zegt Imre van Leeuwen. 'Die regels van het garantiefonds zijn vrij algemeen. Het zijn vier zinnen. Wij als Dutch Grand Prix hebben het evenement vorig jaar al georganiseerd. We konden het alleen niet uitvoeren. Kortom, wat is de definitie van organiseren?'  \n  \n'Dit evenement is door sommigen gebruikt als een politiek middel', zegt circuitdirecteur Van Overdijk.\n\nEen middel tot wat?\n\n'Noem het maar. Je bent een natuurorganisatie. Je hebt een boodschap en je zoekt een podium waar heel veel mensen naar kijken en luisteren. Dan kies je de Dutch Grand Prix .'\n\nMaar hoe durven jullie te zeggen dat je de meest duurzame race uit het Formule 1-circuit bent? In oliestaatjes leggen ze circuits aan in niemandsland. In Zandvoort ligt het circuit naast een beschermd natuurgebied en bovenop bewoning.\n\nVan Overdijk: 'Elk evenement heeft een footprint. Als je die niet wilt, moet je niks organiseren. Wat wij goed hebben gedaan, is dat wij een nieuwe standaard hebben gezet voor hoe mensen naar een evenement komen. Per trein, per fiets, lopend. En op ons circuit wordt in die drie jaar van de Grand Prix minder geracet dan in voorgaande jaren. Dat is ook winst.'","intensity":1,"negativity":1,"cluster_id":67,"similar_texts":"text749"},{"id":"2","publisher":"Algemeen Dagblad","date":"2021-08-31","url":"https://krant.ad.nl/titles/algemeendagblad/7908/publications/25900/articles/1436531/39/1","title":"'Fijn, dat denken op korte termijn'","text":"### Dumoulin werkt van doel tot doel en dat bevalt prima\n\nVoor de start van de Benelux Tour had Tom Dumoulin plannen om een goed klassement te rijden. Die kansen zijn na de eerste spectaculaire waaieretappe van gisteren gedecimeerd omdat hij bijna een minuut verloor. Al fietste Dumoulin na de rit bij de teambus ontspannen en lachend uit naast ploeggenoot Mike Teunissen, die wel een prima zaak deed voor het klassement.  \n  \nVoor Dumoulin blijven deze week nog een paar mooie dagen over om zich te testen. Zijn programma voor het restant van dit wielerseizoen is kraakhelder. Maar vraag Dumoulin vooral niet naar de plannen op de lange termijn. Niet dat de Limburger geen zin heeft om daarover te praten. Maar simpelweg omdat hij er zelf nog niet over nagedacht heeft. Is dat onzin en voor de bühne? Dumoulin is duidelijk over zijn beweegredenen. ,,Dit werkt voor mij. Ik stel mijn doelen, daar werk ik naartoe en vanaf dat doel kijken we weer rustig verder naar het volgende doel. In het verleden keek ik altijd jaren vooruit. Zo van: over vijf jaar wil ik daar staan in mijn carrière. Maar het loopt toch nooit zoals je gepland had. Dat denken op kortere termijn bevalt me prima.''  \n  \nDie korte termijn ziet er als volgt uit: eerst hoopt Dumoulin zich deze week nog te laten zien in de Benelux Tour die tot en met zondag duurt. Dan gaat de focus op het WK. Daar, eind september in het Belgische Leuven, rijdt Dumoulin zowel de tijd- als de wegrit. Om het voor hem zo maffe wielerseizoen, dat begon met een time-out van vier maanden, af te sluiten met de Italiaanse najaarskoersen Tre Valli Varesine, Milaan-Turijn en het wielermonument Ronde van Lombardije.  \n  \nHet 'nieuwe denken' hoort bij de Tom Dumoulin 2.0 die niet meer in oude vallen wil trappen. De Tom Dumoulin die niet meer overtraind wil raken en de Tom Dumoulin die niet meer neerslachtig wil worden van het leven als profwielrenner. Dat was de reden dat hij begin dit jaar vier maanden stopte met fietsen. Om te ontdekken of hij nog wel zo graag renner wilde zijn. Ja, was het antwoord.  \n  \nOok na de zilveren medaille in Tokio op de tijdrit achter Jumbo-ploegmaat Primoz Roglic was dat nog steeds het duidelijke antwoord. Of zoals hij nu zegt: ,,Het was een heel bijzondere periode. Het was bikkelen, maar ook heel erg mooi. Ik ben er trots op dat het is gelukt. Na Tokio heb ik een korte break genomen en daarna ben ik al snel weer volle bak gaan trainen thuis met het oog op deze Benelux Tour.\"  \n  \nWaar vandaag een tijdrit van elf kilometer rond Lelystad op het programma staat. Een vlak parkoers dat niet in het voordeel is van Dumoulin, die het liever wat glooiend heeft. ,,Ik ben benieuwd hoe ik ervoor sta. Op de trainingen voelt het goed, maar dat is geen garantie voor de wedstrijden. Het parkoers is niet per se op mijn maat. Maar tijdens het NK tijdrijden was ik ook goed op een vlakke ronde. Toen voelde ik me nog beter dan tijdens de Spelen.\"  \n  \nOok het parkoers van het WK tijdrijden is niet op zijn maat gemaakt. ,,Maar ik word blij van elke tijdrit. Het is een belangrijk doel voor mij\", zegt Dumoulin, die in 2017 wereldkampioen tijdrijden werd. Ook op de weg wil hij zich in Leuven laten zien. ,,Het is een zwaar parkoers. Met veel korte klimmetjes, draaien en keer. Echt iets voor Wout van Aert. Ik ben verre van topfavoriet, maar op een WK weet je het nooit. Maar dat voelt nu toch echt nog ver weg.\"","intensity":0,"negativity":0,"cluster_id":28,"similar_texts":"text255"},{"id":"3","publisher":"Algemeen Dagblad","date":"2021-08-31","url":"https://krant.ad.nl/titles/algemeendagblad/7908/publications/25900/articles/1436531/32/1","title":"'Heb veel over EK nagedacht'","text":"### Georginio Wijnaldum gelooft in herstart na komst Van Gaal en geniet van trainen met Lionel Messi\n\nGeorginio Wijnaldum heeft het per ongeluk over het EK als hij een anekdote vertelt over het WK in Brazilië. De middenvelder van Paris Saint-Germain wordt erop gewezen en schiet in de lach. ,,Dat EK zit blijkbaar nog in mijn hoofd\", zegt hij. De mislukte voetbalzomer na het echec in de achtste finales tegen de bescheiden Tsjechische ploeg deed pijn, zegt Wijnaldum eerlijk. ,,Dan ga je naar huis en dan gaat het EK nog door\", zegt hij. ,,Tegen de Tsjechen ging het mis. We proberen de problemen op te lossen als elf individuen en niet als één team. Daar ging het fout\", analyseert de middenvelder.  \n  \nDe Rotterdammer speelde in Boedapest zelf een van zijn minste interlands ooit. Maar excuses weigert hij aan te halen, ook niet als er herhaaldelijk naar het systeem wordt gevraagd. ,,We speelden 5-3-2 en er was voor dat EK weinig tijd om dat er helemaal in te slijpen. Dat was in 2014 voor het WK anders, toen was er een veel langere voorbereiding. Maar met het systeem op zich is niks mis, het was de keuze van de bondscoach en wij stonden er allemaal achter. Maar we kregen een snelcursus 5-3-2 en natuurlijk gaan er dan dingen fout.\"  \n  \nEen nieuwe start, al is de kwalificatiereeks voor het WK in Qatar al drie wedstrijden op gang, moet nieuwe energie opleveren. Wijnaldum gelooft daar wel in. ,,Dat is er vaak als er een nieuwe bondscoach is\", zegt hij. ,,Bovendien is er een nieuwe cyclus na het EK. We willen het allemaal beter doen dan afgelopen zomer. Over het EK heb ik veel nagedacht. Wat hadden we als team anders kunnen doen? Wat had ik zelf anders moeten doen? Dat soort dingen.\"  \n  \nDe internationals zouden volgens Van Gaal om meer duidelijkheid hebben gevraagd. En laat dat nou net een van de grote kwaliteiten van de bondscoach zijn. ,,Duidelijkheid, daar heeft elk team behoefte aan\", zegt Wijnaldum. Of dat ook betekent dat de selectie graag terug wil naar 4-3-3 - Van Gaal zei dat daar een voorkeur voor zou zijn bij de spelers - weet Wijnaldum niet. ,,Maar veel spelers spelen dat systeem bij hun club of zijn er mee opgegroeid. Wat ik wil? Mij maakt het niet zoveel uit, we moeten doen wat het beste voor het team is\", zegt Wijnaldum. ,,Er zijn maar twee trainingen voor we in Oslo tegen Noorwegen spelen. Dat is erg weinig, maar dat is hoe het is bij het nationale elftal. Dat is altijd zo geweest. Er is alleen tijd om langer op iets te trainen in de aanloop naar een groot toernooi.\"\n\nKleedkamer\n\nMaar om daar te komen, moet Oranje een resultaat boeken tegen de Noorse ploeg van spits Erling Haaland. Een wereldster, maar daar kan Wijnaldum onmogelijk wakker van liggen. Sinds deze zomer zit hij in de kleedkamer bij Neymar, Kylian Mbappé, Sergio Ramos en sinds kort Lionel Messi. ,,Maar er is nog veel meer kwaliteit, het zijn niet alleen die jongens. Met Messi heb ik alleen getraind, toen hij inviel afgelopen weekeinde was ik er al uit. We hebben zoveel kwaliteit, maar de trainer moet er nog een team van gaan maken. Messi is bijzonder, ik begreep meteen waarom Frenkie de Jong zo lovend over de persoon Messi was. Hij is zo normaal.\"  \n  \nOver die avond dat Wijnaldum het Barcelona met Messi op Anfield vloerde met twee goals en zo de weg naar de finale versperde, ging het nog niet. ,,Nee, nog niet over gehad\", lacht hij. ,,Dat is verleden tijd, toch? We moeten samen vooruit. Bij Liverpool verdedigen de voorhoedespelers heel fanatiek, maar ik zie dat de jongens bij PSG ook heel veel doen. Ook op trainingen. We moeten allemaal nog wennen, ik ook, want dit is een ander team met andere medespelers en een ander systeem. En met andere tegenstanders.\"  \n  \nMaar voor Mauricio Pochettino verder mag kneden aan een elftal in Parijs, moet Wijnaldum eerst aan de slag met Van Gaal. Bij de eerste bespreking hamerde de bondscoach op de basisregels. Wijnaldum vertelt het aan het einde van het interview en voert het als reden aan om snel de aftocht te blazen in Zeist. ,,De bondscoach zei ook dat we op tijd moeten zijn. Sorry, ik moet gaan, haha.\"\n\nAnekdote\n\nEr is nog tijd voor één favoriete anekdote van de speler over zijn eerdere samenwerking met Van Gaal. ,,Ik herinner mij nog een gesprek met hem in Brazilië voor de groepswedstrijd op het WK tegen Chili\", zegt Wijnaldum. ,,Hij vertelde dat ik zou gaan spelen en dat ik een bepaalde rol op het middenveld moest gaan invullen. Hij zei erbij dat hij twijfels had of ik dat zou kunnen. En toen zei hij zelfs: ik denk zelf eigenlijk van niet, maar Danny Blind denkt van wel en die vertrouw ik dan maar. Dat is Van Gaal, hij vertrouwt de mensen met wie hij werkt.\"","intensity":1,"negativity":0,"cluster_id":43,"similar_texts":"text488"},{"id":"4","publisher":"Algemeen Dagblad","date":"2021-09-01","url":"https://krant.ad.nl/titles/algemeendagblad/7908/publications/25918/articles/1437424/13/1","title":"'Ik heb niemand ontzien, zelfs mijn vader niet'","text":"### Kroongetuige was klaar met criminele leven\n\nHet was gisteren de tweede dag van de inhoudelijke behandeling van het liquidatieproces Eris: een mega-proces met 21 verdachten dat draait om vijf onderwereldmoorden en nog een reeks aan (mislukte) moordplannen.  \n  \nTony de G. (36) groeide op in een crimineel milieu, verhandelde wapens en drugs en werd opgevoed met de overtuiging dat je niet met de politie praat. ,,De criminaliteit was gewoon een gemakkelijke manier om geld te verdienen. Ik was mijn hele leven crimineel, maar ik had niks te maken met liquidaties. Dat was mij een brug te ver.''  \n  \nOmdat Tony in zijn criminele leven veel vijanden maakte door te liegen over geld zocht en vond hij bescherming bij motorclub Caloh Wagoh. Hij raakte betrokken bij de liquidatie van de Amsterdamse crimineel Jair Wessels, sloeg op de vlucht naar Spanje en werd daar aangehouden. Hij had zich voorgenomen niets te zeggen bij de politie, maar gezien de hoeveelheid bewijs besloot hij in elk geval over zijn eigen rol te gaan praten.  \n  \nDe G. was niet van plan over zijn criminele vrienden te verklaren, maar de kans een nieuw leven in te stappen en in één keer verlost te zijn van jarenlange zorgen over zijn veiligheid, deden hem besluiten over te lopen naar Justitie en een kroongetuigedeal te tekenen. Hij ziet die als zakelijk. ,,Een deal waar we allebei beter van worden. Zij hebben iets aan mijn verklaringen en voor mij is het een tweede kans.'' En dus legde hij belastende verklaringen af, onder meer over zijn vader en een van zijn beste vrienden. ,,Dat vond ik moeilijk.''  \n  \nNadat De G. in november 2018 werd gepresenteerd als kroongetuige werd in zijn omgeving al direct geopperd dat hij een onbetrouwbare getuige zou zijn. Zijn hele criminele leven loog hij alles bij elkaar. Waarom zou dat nu anders zijn? ,,Die leugens gingen altijd over geld. Dan sprak ik niet de waarheid en daar was ik me erg van bewust. Maar het is niet zo dat ik altijd over alles lieg.''  \n  \nZijn directe omgeving stond wel achter zijn keus om kroongetuige te worden en op de biechtstoel te gaan zitten. ,,Je ziet dat hele families uit elkaar gescheurd worden. Ik wil dat leven achter me laten. Wat heb ik nou bereikt? Geen contact met ex of kinderen. Dat besef kwam pas toen ik vast zat.''\n\nTwijfel\n\nDesondanks heeft hij toch getwijfeld, met name vanwege veiligheidskwesties. De trieste gebeurtenissen rondom kroongetuige Nabil B. in het aanpalende proces Marengo hebben ook hun invloed op deze zaak. ,,Alles ging bij mij over de veiligheid van mijn naasten. Twijfelen of ik het goede heb gedaan doe ik iedere dag. Maar ik was al begonnen met verklaren. Ik maak me vooral zorgen over mijn naasten.'' Dat hij 50 procent strafkorting krijgt aangeboden was naar eigen zeggen voor hem niet nodig. ,,Maar ik heb er wel recht op.''  \n  \nAdvocaat Christian Flokstra confronteerde de kroongetuige met het feit dat hij in zijn eerdere leven veel drugs gebruikte. ,,U zegt dat u moeite heeft met data en tijdstippen, dat u een verleden heeft als oplichter, dat u heel veel bent verhoord en dat u veel drank en drugs gebruikte. Hoe moet ik dan uit kunnen gaan van uw betrouwbaarheid?'' Volgens De G. is het uiteindelijk aan de rechtbank om daar een oordeel over te vellen.  \n  \nHet verhoor van de kroongetuige gaat vandaag verder.","intensity":0,"negativity":0,"cluster_id":10,"similar_texts":"text627"},{"id":"5","publisher":"Algemeen Dagblad","date":"2021-09-01","url":"https://krant.ad.nl/titles/algemeendagblad/7908/publications/25918/articles/1437424/4/1","title":"'Ons jongensboek wordt mooier met tegenwind'","text":"### interview directie grand prix\n\nDe nacht nadat in Londen het contract werd getekend om de Formule 1 terug te halen naar Nederland, lag Norbert Chevalier wakker. ,,Oh mijn god, wat hebben we nu getekend? Met een begroting op een bierviltje, op basis van een onderbuikgevoel dat iedereen graag wilde komen en we sponsoren zouden vinden.'' De directeur van marketingbureau TIG Sports belde met zijn collega-directeur Imre van Leeuwen van Sportvibes, die ook zijn krabbel had gezet. ,,Wat hebben we gedaan?''  \n  \nVan een stikstofdepositie hadden ze nog nooit gehoord, over de zandhagedis sprak niemand, corona was nog een biertje. In de jaren die volgden waren er rechtszaken van milieugroeperingen, een uitstel met ruim een jaar en aanhoudende kritiek van opiniemakers en andere tegenstanders. Samen met Robert van Overdijk, directeur van het circuit in Zandvoort, kijken ze in de week van de Grand Prix terug op drie roerige jaren en vooruit naar drie dagen die Nederland alsnog trots moeten maken.  \n  \nHet lijkt erop dat je nu voor de Grand Prix bent, of tegen. Waarin zit hem die polarisatie?  \n  \nVan Overdijk: ,,Kijk eerst naar de tijdlijn. Op 14 mei 2019 kondigden we de terugkeer van de Formule 1 aan. Op 28 mei werd de stikstofcrisis een feit. Wij moesten nog gaan verbouwen. Daarna kwam de coronaperiode, in drie fases. Dit is gewoon een bizarre tijd geweest. Tegenstanders krijgen altijd meer aandacht dan positievelingen. Terwijl: als we in 2019 een miljoen kaarten hadden gehad, hadden we ze ook verkocht. Dit evenement is zo on-Nederlands groot, dat ons platform gebruikt wordt door mensen om hun standpunt duidelijk te maken. Als ik met de festivalsector praat hoor ik: we zijn niet tegen jullie, maar we willen wel een geluid maken richting Den Haag.''  \n  \nIn de Champions Lounge, hooggelegen achterop het circuit, heeft de directie van de Dutch Grand Prix het beste uitzicht over het circuit. Het binnengewaaide zand wordt opgezogen, de bar gepoetst.  \n  \nChevalier: ,,Toen we het aankondigden was iedereen nog lyrisch.''  \n  \nVan Overdijk: ,,De natuurorganisaties hadden we verwacht, die kennen we. We zitten in een hartstikke mooi en kwetsbaar gebied. Maar feit is: dit is het best vergunde evenement ooit in Nederland. Normaal gesproken krijg je een evenementenvergunning de dag ná je evenement. Nu is elke steen vijf keer omgedraaid. We hebben 36 procedures doorlopen, zijn zes keer in de rechtbank geweest, hebben drie kort gedingen gehad en twee procedures bij de Raad van State. We hebben alles doorstaan. Het kan niet zo zijn dat iemand zegt dat we de kantjes eraf lopen, dat is onzin.''  \n  \nWaar komt dat sentiment dan vandaan?  \n  \nVan Overdijk: ,,Er zijn misverstanden ontstaan, bijvoorbeeld over de verbetering van het spoor van Amsterdam naar Zandvoort. Die zou er alleen voor de Formule 1 zijn gekomen. Nee: daar werd al twintig jaar over gediscussieerd, alleen niemand wilde het bonnetje oppakken. Dit is het enige strand in Nederland met een treinstation, daar profiteert Zandvoort straks elke zomer van.''  \n  \nVan Leeuwen: ,,Ander voorbeeld: er was een partij (Red Bull Racing, red.) die een vergunning aanvroeg om met auto's over het strand van Noordwijk naar Zandvoort te mogen rijden. Dat was niet ons idee, maar het kwám wel door ons.''  \n  \nHad het ook niet te maken met het niet al te positieve imago van Prins Bernhard junior?  \n  \nVan Overdijk: ,,Ook hij valt in de categorie: hoge bomen vangen veel wind. Hij heeft een positieve bijdrage geleverd aan het naar Nederland halen van de Formule 1, hij heeft het zaadje geplant en de eerste gesprekken gevoerd. Maar hij is een minderheidsaandeelhouder van één van de drie private partijen in deze organisatie, het circuit. Niet dé eigenaar of de organisator van de Dutch Grand Prix. Om alles dan aan hem op te hangen...''  \n  \nWas het niet slim geweest hem een keer op te voeren in de media? Hij zei in alle onrust van de laatste weken helemaal niets.  \n  \nVan Overdijk: ,,Dat had gekund. Maar dan gaat iedereen daar weer meningen over vormen. Allerlei zaken worden erbij getrokken, Amsterdam, noem maar op.''  \n  \nWaarom werd zijn naam dan wel gebruikt om een artiest uit te nodigen om gratis te komen optreden?  \n  \nVan Leeuwen: ,,Zo is dat niet gegaan, maar we hebben afgesproken daar verder niet op terug te komen, het zou alleen maar olie op het vuur gooien. Ik heb mijn excuses aangeboden aan het management van Chef'Special. We trekken er lessen uit, het zou dom zijn als we ons nergens iets van zouden aantrekken. Ook niet handig: toen bekend werd dat grote festivals niet mochten doorgaan, hebben wij niet direct op de site van onze camping naast het circuit de zinnen over muziek en eten weggehaald. Dat kregen we ook om onze oren. Maar het is gewoon een camping met tenten, waar je kan plassen en poepen.''  \n  \nVan Overdijk: ,,Om het circuit liggen nog vier andere campings. Als we onze camping hadden geschrapt, hadden die mensen een tent geboekt bij de buren. Wat is het verschil? Er zijn regels en er is de publieke opinie. Aan de regels voldoen we, de publieke opinie kunnen we niet veranderen. Ons uitgangspunt is: we respecteren onze tegenstanders, maar we organiseren het voor de fans.''  \n  \nJullie moeten af en toe de trots missen. Hoe frustrerend is dat?  \n  \nChevalier: ,,Er wordt niet naar ons gespuugd als we op straat lopen, maar het onweert er soms wel. Het laat ons niet koud wat we over ons heen krijgen, vooral de laatste weken waren heftig. Als ik 's avonds thuis kwam, keken ze ook van: gaat het nog een beetje met hem? En dan zeiden ze: dit was niet handig, of waar ben je aan begonnen? Je loopt steeds meer op eieren, omdat alles wordt uitvergroot.Maar het hoort erbij.''  \n  \nVan Leeuwen: ,,Als je de hele dag de krant leest of op sociale media zit, word je niet gelukkig. Maar op het terrein heerst totale rust. Als hier op deze tent nu een bom valt, gaat de race gewoon door, ons missen ze niet.''  \n  \nVan Overdijk: ,,Wij schrijven hier een jongensboek. Dat wordt misschien alleen maar mooier met wat tegenwind. Als vrijdag na 36 jaar de eerste Formule 1-auto's de pitbox uit rijden, is dat een magisch moment. En zondagavond, als we met de paar honderd mensen die dit organiseren een biertje drinken, zullen er tranen vloeien.''  \n  \nHoe dicht bij was een nieuwe afgelasting dit jaar?  \n  \nVan Leeuwen: ,,Juni was het moment. Maar op de dansen met Janssen-persconferentie zei minister De Jonge dat we voor 1 september van alle maatregelen verlost zouden zijn. We liepen hier de polonaise. Dat heeft precies twee weken geduurd, toen moesten ze met een serieus gezicht vertellen dat ze het niet helemaal goed hadden gedaan. Maar wij waren ondertussen wel uit het vliegtuig gesprongen. Dit evenement is een mammoettanker, je kan niet meer terug.''  \n  \nOok niet toen de overheid de bezetting van 100 procent naar twee derde bracht?  \n  \nVan Leeuwen: ,,Toen waren we de tribunes al aan het bouwen. Als we de stekker eruit hadden getrokken, waren wij failliet, de mensen hun geld kwijt en was er geen race. Dat was geen heel lang gesprek.''  \n  \nEen paar uur voor die laatste persconferentie op 19 augustus leek er in jullie kamp nog paniek over de compensatieregeling van de overheid. Tot ineens het persbericht kwam: het gaat door, wij nemen zelf het verlies.  \n  \nVan Overdijk: ,,Het was voor ons tot het laatste moment onduidelijk of wij net als de festivals onder de garantieregeling vielen. Dat bleek niet zo. Dan kun je twee dingen doen: je hoofd in de schoot leggen, of nog één keer uitgaan van eigen kracht. Dat hebben we gedaan. Laat Rutte dan maar zeggen dat we geen steun krijgen, dan is het helder dat wij onze nek uitsteken, als drie partijen met ondernemersgeest, die ergens 1000 procent in geloven.''  \n  \nVan Leeuwen: ,,Voor de overheid is het een regeltje, van 100 naar 67 procent. Voor ons was het super heftig. Niet alleen vanwege het geld, we moesten ook veel fans teleurstellen. Daar hebben we wel een klappie van gekregen.\"  \n  \nGaat er dit jaar geld worden verdiend?  \n  \nVan Overdijk: ,,Nee, dat is een simpele rekensom, met twee derde bezetting en 100 procent van de kosten. Maar we zitten er niet in voor drie of vijf jaar, eerder voor tien of vijftien jaar. Dat geld komt ergens wel terug.''  \n  \nVoelt het als een beperkt evenement?  \n  \nVan Leeuwen: ,,Je bouwt geen tribunes om ze deels leeg te laten.''  \n  \nVan Overdijk: ,,We hebben dit bedacht als het Ultimate race festival. Eén onderdeel kan niet, het festival. Dat volgt de komende jaren. Maar we zetten nog steeds een standaard neer die je in de Formule 1 in Europa nergens ziet. We staan met de borst vooruit en de kop omhoog. Ik ben ervan overtuigd dat de trots op het evenement er komt, na dit weekend, als iedereen het gezien heeft.''","intensity":0,"negativity":0,"cluster_id":67,"similar_texts":"text625"},{"id":"6","publisher":"Algemeen Dagblad","date":"2021-08-31","url":"https://krant.ad.nl/titles/algemeendagblad/7908/publications/25900/articles/1436531/34/2","title":"'Supertalent' nu via achterdeur naar Italië","text":"### ihattaren\n\nOok voor Mohamed Ihattaren moet de transferperiode vandaag met een positief slot tot een ontknoping komen. De 19-jarige middenvelder leek gisteren te vertrekken naar Juventus, waar hij een meerjarig contract kan ondertekenen. De Italiaanse topclub is van plan om hem vervolgens door te verhuren aan Sampdoria, waar hij meer kans op speeltijd heeft. PSV kon de deal nog niet bevestigen, omdat de daarvoor benodigde handtekeningen ontbreken. Zaakwaarnemer Mino Raiola wilde alleen zeggen dat hij hard aan het werk is om een nieuwe club voor Ihattaren te vinden.  \n  \nPSV houdt vermoedelijk weinig over aan de deal, omdat Ihattaren nog maar een contract voor een seizoen had en min of meer persona non grata was geworden. De afgelopen periode trainde hij individueel op De Herdgang en zelfs daarbij ontstonden weer problemen omdat Ihattaren volgens de club niet altijd is komen opdagen. Precies wat trainer Roger Schmidt hem eerder verweet, openbaarde zich op deze manier opnieuw. Hij kon Ihattaren niet meer in het gareel krijgen en wilde hem niet meer bij de groep hebben.  \n  \nTwee jaar geleden was het talent nog enorm populair in Eindhoven en speelde hij zich in vier maanden de basis in en pakte hij een hoofdrol in een slecht draaiend elftal. Sinds het einde van 2019 is het bergafwaarts gegaan met Ihattaren, die ook een debuut in het Nederlands elftal misliep. Dat PSV vijf of zes miljoen euro aan de verkoop van het voormalige supertalent overhoudt, lijkt meer op wensdenken dan realiteit. Italiaanse media meldden gisteren dat bedrag, maar het lijkt erop dat PSV een veel beperktere vergoeding en wellicht een fors percentage over eventuele winst in de toekomst bedingt.","intensity":0,"negativity":1,"cluster_id":44,"similar_texts":"text417"},{"id":"7","publisher":"De Volkskrant","date":"2021-08-31","url":"https://krant.volkskrant.nl/titles/volkskrant/7929/publications/1347/articles/1436525/28/1","title":"'We hebben nog vier weken. Zelden zijn Duitse verkiezingen zo veranderlijk geweest'","text":"### Duitsland-Panel - Eerste Televisiedebat kanselierskandidaten\n\nNa een zomer vol politieke uitglijders en schandalen was in Duitsland met spanning uitgekeken naar het eerste televisiedebat tussen de drie belangrijkste rivalen om bondskanselier Angela Merkel op te volgen. In de opiniepeilingen voor de Duitse parlementsverkiezingen, eind september, doen sociaal-democraat Olaf Scholz (SPD), Armin Laschet van Merkels conservatieve blok CDU/CSU en Annalena Baerbock van de Groenen nauwelijks voor elkaar onder. Wie maakte zondagavond tijdens het tv-debat de meeste indruk?  \n  \nMarja Verburg: 'In het verademend inhoudelijke tv-debat had Laschet de moeilijkste uitgangspositie. Een maand geleden nog leek zijn bedje gespreid. Nu streeft Scholz hem in meerdere peilingen voorbij. Laschet begon het debat goed, maar liet zich meermaals uit de tent lokken door Baerbock. Zij liet zien over veel detailkennis te beschikken en presenteerde zich als kandidaat voor vernieuwing en klimaatbeleid.  \n  \n'Scholz presenteerde zich als de rustige staatsman. Tot voor kort dichtte niemand hem en zijn kwakkelende SPD veel kansen toe. Nu is hij met afstand de populairste kanselierskandidaat - kiezers zien in hem de bedaarde crisismanager die ze ook in Merkel waarderen. Scholz benadrukte zijn ervaring als minister van Financiën en vicekanselier. Zijn rust was soms wel erg nadrukkelijk.  \n  \n'Duitsland is na 16 jaar Merkel toe aan vernieuwing, is vaak de verklaring voor het succes van de Groenen van de afgelopen jaren. Maar aan de opmars van Scholz te zien, houden ze nog meer van stabiliteit. We hebben nog vier weken. Zelden zijn Duitse verkiezingen zo veranderlijk geweest.'  \n  \nGeorgi Verbeeck: 'Het was een primeur, geen tv-duel, maar een tv-debat, voor het eerst drie kandidaten in plaats van twee. In het verleden namen altijd zittende bondskanseliers het op tegen hun uitdager, met andere woorden een duel tussen CDU/CSU en SPD, of omgekeerd. Nu was daar ook de kanselierskandidaat van de Groenen bij. Maar het debat, Triell zoals de Duitsers zeggen, was dan wel naar de vorm opzienbarend, maar nauwelijks naar de inhoud. Laschet, Scholz en Baerbock behoren alle drie tot de 'gematigde' stroming binnen hun politieke families, en echt scherp op de snede werd het in het eerste grote televisiedebat ook niet. Van een echte winnaar was geen sprake.'  \n  \nJacco Pekelder: 'Laschet gaf de leden van CDU en CSU met een paar felle aanvallen weer moed om voor hem de straat op te gaan. Baerbock weerstond die aanvallen tamelijk soeverein en deelde ook zelf wat tikken uit. In de debatronde over het coronabeleid beschuldigde ze de huidige regeringscoalitie van CDU/CSU en SPD ervan kinderen en hun ouders met de lange onderwijslockdown in de steek te hebben gelaten. Ook toen het over sociaal beleid en belastingen ging, poseerde zij voor kampioen van Duitslands gezinnen.  \n  \n'Scholz toonde ons, geheel naar verwachting, zijn onverstoorbare, presidentiële zelf. Hij hamerde het duidelijkst op de centrale slogan van de SPD-campagne: 'Respect voor jou.' Het lijkt mij de boodschap die het beste bij de tijdgeest past. Zijn opmars zet zich ongetwijfeld voort.'  \n  \nHanco Jürgens: 'Scholz positioneerde zich boven de partijen. Hij trok de kaart van de zittende regering, verdedigde besluiten die hij samen met bondskanselier Angela Merkel en minister van Binnenlandse Zaken Horst Seehofer nam, en daarmee zelfs ook typische CDU-standpunten, zoals versterking van de politie en de verlaging van de solidariteitstoeslag voor Oost-Duitsland. Dat is de tactiek waarmee Merkel altijd verkiezingen won: standpunten van de tegenstander overnemen, waardoor de angel uit het debat wordt gehaald. Merkels partijgenoot Laschet had dit debat overtuigend moeten winnen om het tij te keren. Dat is hem niet gelukt. '  \n  \nWillem Melching: 'Het debat was een stoet van dwergen: middelmatige politici met weinig charisma en een totaal gebrek aan humor. Alle drie waren ze binnen hun partij tweede keus en alle drie waren ze doodsbang om fouten te maken. Die missie is gelukt, maar een enerverend debat leverde het niet op. Politici als Brandt of Schmidt of Kohl of Schröder waren er op uit om de tegenstander te vernietigen. Hier zagen we mensen die bezig waren met Schadensbegrenzung, het voorkomen van ongelukken. Een enquête onder de kijkers laat zien dat Scholz - omzichtig presenteerde hij zich als staatsman, gehuld in een zwart pak dat hem nét iets te groot was - met afstand de winnaar is geworden en Laschet het slecht heeft gedaan.'  \n  \nMargriet Brandsma: 'Het eerste debat tussen de kanselierskandidaten doet uitzien naar de volgende twee in september. De nieren zijn geproefd, de verschillen tussen de partijen benadrukt. Eindelijk heb je het idee dat er een verkiezingsstrijd gaande is, en de kandidaten die de afgelopen weken zo onder druk stonden, zijn terug. Dat gold vooral voor Baerbock, energiek en inhoudelijk sterk; Laschet liet zien dat hij wil knokken, ook als dat ten koste gaat van waar zijn partijgenoot Merkel leiding aan gaf.  \n  \n'Scholz werd slapend rijk in de virtuele kiezersgunst en presenteerde zich als de staatsman aan wie de Duitsers het land wel toe kunnen vertrouwen. Ze houden nu eenmaal van de manier waarop hij opereert, zakelijk en haast boven de partijen. Maar zijn concurrenten hebben de moed nog niet opgegeven.'\n\nJacco Pekelder\n\nis historicus, Duitsland-deskundige aan de Universiteit Utrecht.\n\nMargriet Brandsma\n\nis Duitslandkenner en oud-correspondent voor de NOS in Duitsland.\n\nHanco Jürgens\n\nis als historicus verbonden aan het Duitsland Instituut Amsterdam.\n\nMarja Verburg\n\nis als redacteur van Duitslandweb verbonden aan het Duitsland Instituut Amsterdam.\n\nGeorgi Verbeeck\n\nis hoogleraar Duitse geschiedenis aan de Universiteit Maastricht en de KU Leuven.\n\nWillem Melching\n\nis historicus en Duitsland-deskundige aan de Universiteit van Amsterdam.","intensity":0,"negativity":0,"cluster_id":49,"similar_texts":"text73"},{"id":"8","publisher":"De Telegraaf","date":"2021-08-31","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/186d39f1df16124c8ea0321019fcd487/web/OPS/cciobjects.json&hash=32cf829cb226eb0a505a#/pages/4","title":"’Doodeng, daar in de bosjes’","text":"’Doodeng, daar in de bosjes’\n\nMarcel, Kyara en Nicole van der Wal hebben als aandenken aan hun ontmoeting met een ontsnapte wolf (op de foto onder een van de wolven uit de Amersfoortse roedel) drie wolvenknuffels gekocht. \n\nFoto\n\nDe Telegraaf\n\n❮❯\n\nPaniek om ontsnapte wolven in Dierenpark Amersfoort \n\ndoor Marouscha\n\nvan de Groep\n\nAmersfoort In Dierenpark Amersfoort zijn maandagmiddag twee Europese wolven ontsnapt. De dieren liepen enige tijd los door het park. Na het incident werd aan de onderkant van de omheining van het wolvenverblijf een kuil ontdekt, waardoor de wolven konden uitbreken.\n\nOver het allereerste dierentuinbezoek van de slechts vier weken oude baby Saar zal nog lang nagepraat worden in huize Van der Pol. De Nijmeegse Linda was met haar vriend, baby en hondje Fien in het park toen ze opeens hoorden over een loslopende wolf. „In eerste instantie moest ik alleen maar lachen. ’Een wolf, dat gebeurt toch niet?’, grapte mijn vriend. Tot ik achter me keek en de wolf in de bosjes zag zitten”, vertelt de nog altijd geëmotioneerde moeder na.\n\n„Het zijn vast ook de hormonen, maar ik vond het op dat moment doodeng”, vertelt Linda. „Ik pakte onze teckel op en ben in paniek op de picknicktafel gaan staan. Ik dacht: die hond dat is voer voor de wolf!”\n\nVolgens woordvoerder Hylke Steggerda van het dierenpark zijn de wolven ontsnapt door een kuil die de dieren hadden gegraven aan de onderkant van de omheining van het verblijf. Door technische werkzaamheden in de buurt zijn de wolven geschrokken en door het gat vertrokken. Om de dieren te kunnen lokaliseren moest er rust in het park worden gecreëerd. Dat is dan ook de reden dat bezoekers naar de binnenverblijven moesten gaan, en niet omdat wolven gevaarlijk zouden zijn voor mensen; „want dat is niet het geval”, benadrukt Steggerda.\n\nDat beeld wordt bevestigd door wolvenexpert Leo Linnartz: „Bij gehouden dieren is er iets meer risico dan bij wilde wolven, maar dat wil niet zeggen dat het meteen gevaarlijk is.”\n\nMocht je nou oog in oog komen met een wolf, dan is het volgens Linnartz vooral belangrijk om rustig te blijven en afstand te bewaren. „Ga een gebouw binnen, of als dat niet in de buurt is achter een boom staan. Als zo’n wolf toch wel gevaarlijke dingen gaat doen zit er in ieder geval iets tussen”, verzekert hij.\n\nDe onlangs naar Amersfoort verhuisde Marcel, Kyara en Nicole van der Wal hebben als aandenken aan de spannende dag drie kleine wolvenknuffels gekocht. Zij denken een van de ontsnapte dieren te hebben gezien. Marcel: „In het moment beseften we het niet, maar vlak bij het verblijf zagen we een wolf heen en weer lopen, zoekend waar-ie naartoe moest.”\n\nHet is niet de eerste keer dat er iets ontsnapt in de Dierentuin Amersfoort. In november vorig jaar wisten twee chimpansees uit hun kooi te ontglippen. Zij werden doodgeschoten omdat ze agressief waren naar medewerkers van de dierentuin. Die situatie is volgens Steggerda niet te vergelijken met de ontsnapte wolven. „Chimpansees zijn levensgevaarlijk, toen waren er echt mensen in gevaar. Verdoven was geen optie.” De twee wolven hebben maandagmiddag wel een verdoving gekregen. „Het gaat nu goed met ze, de rust is wedergekeerd en de acht wolven zijn weer bij elkaar in het verblijf.” De dierentuin stelt allerminst blij te zijn met de situatie en extra controles uit te gaan voeren.\n\n’Ik pakte onze teckel op en ben op de picknick-\n\ntafel gaan staan’","intensity":0,"negativity":0,"cluster_id":39,"similar_texts":"text574"},{"id":"9","publisher":"De Telegraaf","date":"2021-08-31","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/186d39f1df16124c8ea0321019fcd487/web/OPS/cciobjects.json&hash=5980c8bd27f423c41e95#/pages/46-47","title":"’Halsema moet nu echt kleur gaan bekennen’","text":"’Halsema moet nu echt kleur gaan bekennen’\n\nNiet verschuilen achter de raad, zegt Gerrit van de Kamp.\n\nConflict over waarnemers loopt steeds verder op\n\ndoor Daniel van Dam\n\nAmsterdam Politiebonden zijn boos dat burgemeester Femke Halsema hun oproep om waarnemers tijdens wapencontroleurs te schrappen, naast zich neerlegt.\n\n„Erg teleurstellend”, zegt Gerrit van de Kamp van politiebond ACP, die vorige week een gezamenlijke brief van de vier bonden ondertekende met daarin de oproep te stoppen met burgerwaarnemers bij wapencontroles. „Wij zullen ons beraden welke stappen we gaan zetten”, stelt Van de Kamp, die al waarschuwde dat er acties dreigen als het plan wordt doorgezet. Agenten vinden de waarnemers een ’motie van wantrouwen’. \n\n’Terugleggen’\n\nOok bij politiebond NPB is de teleurstelling groot, zegt voorzitter Jan Struijs. „Pijnlijk dat er kennelijk meer vertrouwen is in de mensen die de politie wantrouwen dan in de agenten zelf”, stelt de voorman die de weigering nu gaat ’terugleggen bij de leden’ en alvast waarschuwt dat hij ’bijna niemand’ heeft gesproken die voorstander is van de waarnemers. Binnenkort staat een gesprek met Halsema op de planning. \n\nDe gemeente rolt komende maand een proef uit met wapencontroles. Onderzocht wordt of dit een effectief middel is om wapenbezit in de stad terug te dringen. Omdat GL en D66 mordicus tegen zijn – uit angst voor etnisch profileren door de politie – mochten burgers zich aanmelden als waarnemers. \n\nEen politiek compromis, stelde burgemeester Halsema die vorige week benadrukte dat de waarnemers een wens van de gemeenteraad zijn en hoopt dat de fouilleeracties hiermee – ondanks de politieke weerstand – op meer draagvlak kunnen rekenen. Ze heeft volledig vertrouwen in de agenten. De politieleiding steunt de burgemeester. \n\n’Háár besluit’ \n\n„Ik had gehoopt dat de burgemeester tot het inzicht was gekomen dat dit geen politiek besluit is”, zegt Van de Kamp. „Dat ze had ingezien dat de problemen in haar stad als het gaat om steek- en geweldsincidenten fenomenaal groot zijn. Dat burgers willen dat er iets gebeurt en dat preventief fouilleren door heel Nederland al gebeurt”, stelt hij. „Dit is geen bevoegdheid van de gemeenteraad maar van de burgemeester. Dat je naar de raad luistert, prima. Maar uiteindelijk is zij verantwoordelijk voor de openbare orde en veiligheid. Het is háár besluit. Niet van de driehoek, die adviseert alleen. Halsema moet nu gewoon kleur bekennen. Ze kan zich niet verschuilen achter welk politieke conclusie dan ook als het gaat over de inzet van dit instrument.” \n\nDat de politieleiding geen bezwaar maakt, doet niets aan de situatie af, vindt Van de Kamp. „Ik vind dat een zwaktebod. De politiechef neemt geen besluit. Het is aan de burgemeester.” \n\n’Onverstandig’\n\n„De ramkoers van de burgemeester tegenover de politie is onverstandig en onbegrijpelijk. JA21 staat achter de bonden, die absurde burgerwaarnemers zijn onder druk van GL en D66 ingevoerd om de proef te laten mislukken”, zegt fractievoorzitter Annabel Nanninga. „De burgemeester had kunnen overleggen met de bonden over waarnemers, maar nu heeft ze die botweg toegezegd. Ze kan niet meer terug. Terwijl preventief fouilleren gewoon zonder instemming van de raad mag worden ingezet.”\n\nBegeleiders\n\nVan de 173 aanmeldingen worden 45 waarnemersplekken opgevuld. Per acht politiemedewerkers wordt een coördinator ingezet die de waarnemers (maximaal drie) moet gaan begeleiden, schrijft Halsema maandag aan de raad. De observanten worden kort voor de controle geïnformeerd over de locatie. Ook moet een geheimhoudingsverklaring worden ondertekend, dat er geen politie-informatie wordt verspreid.\n\n’Volledig vertrouwen in politie’","intensity":1,"negativity":1,"cluster_id":51,"similar_texts":"text428"},{"id":"10","publisher":"De Telegraaf","date":"2021-09-01","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/4673b5d06cd7e49ab3f4e532bc681962/web/OPS/cciobjects.json&hash=3ba59144639057e42650#/pages/10-11","title":"’Het ging mij alleen om mijn veiligheid’","text":"’Het ging mij alleen om mijn veiligheid’\n\nTony de G. was betrokken bij de moord op Jair Wessels in Breukelen. \n\nFoto \n\nMichel van Bergen\n\n❮❯\n\nTony de G. in Eris-proces niet bezig met strafkorting \n\ndoor Saskia Belleman\n\nAMSTERDAM Hij zag het als een tweede kans. Een kans om zijn criminele leven achter zich te laten en ook om het er zelf levend van af te brengen. Kroongetuige Tony de G. (36) zegt dat hij niet bezig was met de mogelijkheid om strafkorting te krijgen als hij een deal zou sluiten met het Openbaar Ministerie. Ook ontkent hij dat hem geld is beloofd.\n\n„Het ging mij alleen om de veiligheid. Voor die van mijn familie en van mij.” Dat zei de kroongetuige in het mega-liquidatieproces Eris dinsdag tijdens zijn eerste openbare verhoor in de gerechtsbunker in Amsterdam Osdorp. „Ik denk eigenlijk nog steeds dat ik geen recht heb op strafkorting. Ik heb wel iemands leven genomen. Ik heb er zelf nooit om gevraagd.” \n\nMoordcommando\n\nIn de zaak Eris staan negentien verdachten terecht voor vijf liquidaties in de eerste helft van 2017, en elf moordopdrachten. Hoofdverdachte is Delano R., de toenmalig president van motorclub Caloh Wagoh, die volgens het OM een moordcommando was van onder anderen Ridouan Taghi. \n\nTony de G. was zelf betrokken bij de moord op Jair Wessels op 7 juli 2017 in Breukelen. Het was de bedoeling dat hij ook mee zou doen bij de moord op Zeki Yumusak uit Barendrecht op 27 juli 2017 in Rotterdam. „Ik probeerde dat te rekken om er niet bij betrokken te raken.” \n\nTony de G. was zelf jarenlang niet bepaald een heilige. Hij was betrokken bij drugs- en wapenhandel en oplichting. „Incassoactiviteiten”, noemde hij dat. „De criminaliteit was een makkelijke manier om geld te verdienen.” \n\nMaar een huurmoord ging hem te ver, zei hij tegen de rechtbank. „Het was niet mijn conflict.” Tegelijkertijd was hij banger voor een aantal leden van motorclub Caloh Wagoh dan voor de politie. „De politie vermoordt je niet.” \n\n„Ik stond al heel lang onder druk. Mijn veiligheid was al heel lang een ding.” Twee keer eerder prijkte zijn naam op een dodenlijst: in 2008 en in 2014/2015. Dacht hij er nooit eerder aan om met justitie in zee te gaan, vroeg de rechtbank? „Zonder hulp had dat nooit gekund”, zei Tony de G. \n\nDie hulp kwam nadat hij de benen nam naar Spanje om aan de moord op Yumusak te ontkomen en daar in oktober 2017 werd aangehouden door de politie. Tijdens de verhoren werd door de politie al direct gehint op een andere rol. Twee rechercheurs van het Team Bijzondere Getuigen vroegen hem of hij had nagedacht over de vraag „wat we voor elkaar zouden kunnen betekenen.” De rest is geschiedenis. \n\nTony de G. legde 25 verklaringen af die in de kluis moesten blijven liggen tot de deal met het OM rond was. Dat gebeurde eind 2018. Hij besloot volledig open kaart te spelen en niemand te ontzien, zei Tony de G. Dus legde hij ook belastende verklaringen af over zijn vader, en zijn levenslange vriend Howard K. En over Greg R. die hij „een aardige man” noemde. „Vind ik nog. Ja, dat was moeilijk.” \n\nAlleen tegenover Delano ’Keylow’ R., de toenmalig president van Caloh Wagoh, voelde hij geen enkele loyaliteit. „Die kwam beloften niet na, dus dat was makkelijk”, zei de man die zelf jarenlang oplichting als verdienmodel had. \n\n’Het was niet mijn conflict’","intensity":0,"negativity":0,"cluster_id":27,"similar_texts":"text627"},{"id":"11","publisher":"De Telegraaf","date":"2021-08-31","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/186d39f1df16124c8ea0321019fcd487/web/OPS/cciobjects.json&hash=4d2147cd1c2bf2a12df2#/pages/30-31","title":"’Ik heb de mens Lionel Messi leren kennen’","text":"’Ik heb de mens Lionel Messi leren kennen’\n\nMessi met het zoontje van de Reims-doelman. \n\nZEIST Door Paris Saint-Germain te verkiezen boven FC Barcelona, leek Georginio Wijnaldum eerder deze zomer de kans te laten liggen om met grootheid Lionel Messi samen te spelen. Niemand had kunnen vermoeden dat Messi na 21 jaar Barça zou verruilen voor Parijs. Samenspelen met de voetballende legende zat er nog niet in voor Wijnaldum. Maar de eerste weken van de legendarische Argentijn bij Parijs hebben Wijnaldum al onvergetelijke herinneringen opgeleverd. „We hebben natuurlijk samen getraind en ik heb de mens Lionel Messi leren kennen. Frenkie de Jong sprak altijd vol lof over Messi en nu snap ik wel waarom hij hem zo hoog had zitten. Hij is een van de beste spelers aller tijden, maar hij is zo down to earth. Je zou denken dat hij alle reden heeft om zich anders te gedragen, maar hij is altijd open en vriendelijk. Dat hij op de foto ging met de keeper van Reims en zijn zoontje is typisch voor Leo. Hij klaagt nooit en staat altijd voor de mensen klaar.”","intensity":0,"negativity":0,"cluster_id":53,"similar_texts":"text67"},{"id":"12","publisher":"De Telegraaf","date":"2021-08-31","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/186d39f1df16124c8ea0321019fcd487/web/OPS/cciobjects.json&hash=6be6c8287e2489826eab#/pages/8","title":"’Niet de bedoeling’","text":"’Niet de bedoeling’\n\nValerie (links) en Fabiënne Valk bij een herdenkingshoekje voor hun moeder. „Ik snap dat mensen kwaad zijn, maar dit moeten ze niet op deze manier doen.”\n\nFoto Robert Hoetink\n\nAanslag op corporatie na commotie huisuitzetting zussen\n\ndoor Chris Ververs\n\nEnschede Zussen Valerie (18) en Fabiënne (19) Valk zijn stomverbaasd over de gerichte aanslag op Woningbouwvereniging Ons Huis in Enschede. Het gebouw van de woningcorporatie is in de nacht van zondag op maandag beklad en twee auto’s zijn in brand gestoken. Een derde voertuig was overgoten met vloeistof. Motief van de aanslag lijkt een interview van de zussen te zijn.\n\nDe zussen deden 27 augustus hun verhaal aan dagblad Tubantia. Daarin vertelden zij dat ze hun huurwoning worden uitgezet door Ons Huis. Hun moeder overleed in december en de huur van de woning bleek te hoog voor hun inkomen. Omdat ze nog geen 23 zijn, is huursubsidie niet mogelijk. Bovendien kunnen kinderen de woning van een ouder pas overnemen als ze 35 jaar of ouder zijn en altijd inwonend zijn geweest, zo liet manager Tom Jacobs van de woningbouwvereniging aan de krant weten. De naam van Jacobs was op het pand geklad. Evenals de tekst ’regels zijn regels’ wat een overduidelijke verwijzing naar het interview is. \n\nHet verhaal van de zussen leidde tot enorm veel reacties op sociale media. De meiden kregen vooral op Facebook veel bijval. Steun die ze als hartverwarmend ervoeren totdat ze werden gewekt met het nieuws over een aanslag – zoals hij het noemt – op de woningcorporatie. \n\n„Daar zijn we ontzettend van geschrokken”, zegt Valerie. „Wij hebben hier niet om gevraagd en dit is niet de bedoeling. Ik snap dat mensen kwaad zijn, maar dit moeten ze niet op deze manier doen. Er wonen veel gekken in Enschede, maar dit kan niet. We willen dit goed kunnen afsluiten, ook met de woningbouwvereniging. We willen niet dat er ruzie ontstaat en ik hoop niet dat dit tegen ons gaat werken.”\n\nAanvankelijk was Valerie blij met alle aandacht die het interview genereerde. „Het was een beetje een opluchting”, erkent de 18-jarige die met haar zus al sinds haar kindertijd bij haar moeder in de Enschedese wijk Helmerhoek woonde. „Er zijn heel veel mensen die met onze zaak aan de slag gaan. Ik heb het gevoel dat er nu echt iets gaat gebeuren. Dat geeft ons rust. We hebben heel veel stress gehad de afgelopen dagen omdat we er in september in principe uit moeten.” \n\nDe ’bemoeienis’ waarop Valerie doelt komt onder meer van Kamerleden als Daniel Koerhuis van de VVD en Caroline van der Plas van de BoerBurgerBeweging (BBB). De politici stelden Kamervragen over de zussen. Het tweetal wil dat demissionair minister van Binnenlandse Zaken Ollongren ingrijpt bij de Enschedese corporatie. \n\n’Diep triest’\n\nTheo Scholte van Aedes, de branchevereniging van woningcorporaties noemt de zaak in Enschede ’diep triest’. Speculeren over de inhoud van de zaak wil hij vanzelfsprekend niet. „Wat ik wel weet is dat dit soort treurige situaties, waarbij een jongvolwassene achterblijft in een corporatiewoning, volgens het CBS 82 keer per jaar voorkomt”, zegt Scholte. „Het zijn dus uitzonderingen.” \n\nAedes en de overheid werken aan een wetswijziging voor schrijnende gevallen onder huurders, waardoor kinderen van wie de ouders overlijden langer in de woning kunnen blijven wonen. Nu is de huur van een corporatiewoning niet overerfbaar. De wet moet het mogelijk maken om kinderen tijdelijk aan te wijzen als nieuwe huurders van het pand. \n\nSaillant is dat de SP in Enschede eind 2020 al een voorstel deed waarin stond dat kinderen na het overlijden van hun ouders niet per direct uit huis worden gezet. Een voorstel dat overigens door de gemeenteraad unaniem werd aangenomen. \n\nWoningcorporatie Ons Huis laat in een online statement weten dat hun medewerkers ’heel erg geschrokken’ zijn van de vernielingen. „De politie doet onderzoek. Helaas kunnen we er nu niet meer over zeggen”, aldus een statement op de site. De corporatie wilde telefonisch niet reageren. In de verklaring stelt Ons Huis dat het ze ook niet lukt om de zussen te bereiken. \n\nSceptisch\n\nJeroen Diepemaat, wethouder Wonen in Enschede, sprak Ons Huis. „We hebben afgesproken dat tot nader order de contractbeëindiging van de zussen on hold wordt gezet. Ze hoeven dus voorlopig niet het huis uit”, is de wethouder stellig.\n\nDat noemt Valerie een hele opluchting. Toch is ze ook sceptisch. \n\nZo noemt ze het ongeloofwaardig dat het Ons Huis niet lukt om contact met hen op te nemen. „We hebben de hele dag telefoontjes van journalisten gehad en alles beantwoord. Van Ons Huis hebben we niks gehoord, dus ik moet nog zien hoe dit allemaal afloopt.”\n\n’Voorlopig niet weg’","intensity":0,"negativity":0,"cluster_id":19,"similar_texts":"text174"},{"id":"13","publisher":"De Telegraaf","date":"2021-09-01","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/4673b5d06cd7e49ab3f4e532bc681962/web/OPS/cciobjects.json&hash=5e517e8148477e4e655a#/pages/24","title":"’Overname stap dichterbij’","text":"’Overname stap dichterbij’\n\nBeleggers stuwden de koers van biotechbedrijf Galapagos dinsdag met 7% in reactie op het aangekondigde vertrek van ceo Onno van de Stolpe. Niet zozeer vanwege de vele recente tegenvallers, maar vooral omdat een overname door zijn Amerikaanse partner Gilead hierdoor een stap dichterbij gekomen is.\n\nJohan Wiering\n\nBeleggers reageren positief op vertrek van ceo – na meer dan twintig jaar – bij Galapagos\n\nVan de Stolpe was eind vorige eeuw één van de oprichters van Galapagos, dat in 2005 de gang naar de Amsterdamse beurs maakte. Aanvankelijk was dat niet zo’n succes, maar vanaf eind 2014 ontpopte het biotechbedrijf zich steeds meer als een beurslieveling dankzij succesvolle onderzoeksresultaten van nieuwe medicijnen en deals met farmaceuten.\n\nIn de afgelopen anderhalf jaar is de beurskoers van Galapagos na een reeks dompers echter stevig weggegleden tot zelfs ruimschoots onder het bedrag aan kasmiddelen per aandeel. De belangrijkste oorzaak is dat het bedrijf zich gedwongen zag pogingen te staken om zijn reumamedicijn op de Amerikaanse markt te brengen, na een negatief oordeel van medicijnenwaakhond FDA.\n\nTegenvallende onderzoeksresultaten gaven bovendien aanleiding de ontwikkeling van kandidaat-medicijnen tegen artrose en longfibrose stop te zetten. Recente data van het onderzoeksprogramma Toledo stelden eveneens teleur.\n\nOnvermijdelijk\n\nDe aankondiging maandagavond dat Van de Stolpe als ceo vertrekt, komt zodoende niet als een verrassing. Ook al omdat hij hier in een interview met De Telegraaf begin dit jaar op had gehint.\n\n„Persoonlijk is het voor hem verschrikkelijk. Maar dit was onvermijdelijk en ik zie het als een eerste stap om het vertrouwen in Galapagos te herwinnen”, reageert directeur Edwin Wierda van Wierda Vermogensbeheer.\n\nDe analisten René Wouters van zakenbank Kempen en Jos Versteeg van Insinger Gilissen sluiten zich hierbij aan. „Het aftreden van Van de Stolpe hing al wat langer in de lucht. Zo droeg hij eerder dit jaar al een deel van zijn verantwoordelijkheden over aan cfo Bart Filius”, aldus Wouters.\n\nDe analisten spreken met veel respect over Van de Stolpe. Versteeg: „Het is knap wat hij met Galapagos heeft opgebouwd. In zijn doelstelling om medicijnen naar de markt te brengen is hij geslaagd, hoewel hij hierover een jaar geleden uiteraard hogere verwachtingen had. Belangrijker is dat in tegenstelling tot de meeste andere biotechbedrijven de verwatering (van toekomstige winsten) bij Galapagos beperkt is gebleven, doordat veel geld bij farmaceuten is opgehaald.” \n\nWel vinden ze dat hij te optimistisch richting beleggers is geweest, die er daardoor eerder alle vertrouwen in hadden dat Galapagos’ reumamedicijn op de Amerikaanse markt zou komen. „Later begreep ik dat er bij de FDA al langer twijfels over de veiligheid bestonden”, meldt Versteeg. \n\nWierda vindt ook dat Van de Stolpe minder hoog van de toren had moeten blazen. „Anderzijds heeft zijn enthousiasme er wel voor gezorgd dat Galapagos een paar jaar geleden een grote deal met Gilead kon sluiten.”\n\nOpvolger\n\nVan de Stolpe blijft aan totdat een opvolger is gevonden. Wierda ziet graag iemand komen die rust uitstraalt. „Maar hij moet ook hard genoeg zijn om een reorganisatie door te voeren. Daarom moet het een buitenstaander worden en is Filius niet de meest geschikte kandidaat.”\n\nVersteeg vindt het belangrijk dat de nieuwe ceo ervaring heeft in de farmaceutische wereld. „Het zou iemand van Gilead kunnen zijn, zijn ceo zit nu al in de raad van commissarissen bij Galapagos. De nieuwe ceo krijgt als belangrijke taak een verbetering van de efficiency van de r&d. Deze laat nu te wensen over, mede omdat Van de Stolpe soms ergens te lang mee is doorgegaan.”\n\nWouters hoopt dat er met de komst van een nieuwe ceo een frisse wind gaat waaien bij Galapagos. „Het bedrijf bevindt zich in een transitiefase, met onder meer de start van de commercialisatie in Europa en een beoogde acquisitie, en daar kan een verandering van ceo positief aan bijdragen. Gegeven de flinke uitdaging in het herwinnen van investeerdersvertrouwen heeft de nieuwe ceo hier bij voorkeur al enige ervaring mee.”\n\nOm de pijplijn te vullen, is Galapagos op zoek naar kandidaat-medicijnen die zich tegen het einde van de tweede onderzoeksfase of in de derde onderzoeksfase bevinden. Versteeg sluit niet uit dat Van de Stolpe nog een slag slaat alvorens het stokje definitief over te dragen.\n\nOvername\n\nAnderzijds denkt hij dat zijn vertrek de kans op een overname van Galapagos door Gilead, dat ruim een kwart van de aandelen bezit, vergroot. „Onno heeft dit altijd tegengehouden.”\n\nWierda meent eveneens dat een overname een stap dichterbij gekomen is. „Van de Stolpe wilde altijd dat Galapagos onafhankelijk bleef. Ik denk zelf aan een overnameprijs van €75, ongeveer €10 boven het bedrag aan kasmiddelen per aandeel.”\n\n’Opvolger moet het vertrouwen herwinnen’","intensity":0,"negativity":0,"cluster_id":34,"similar_texts":"text295"},{"id":"14","publisher":"De Telegraaf","date":"2021-08-31","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/186d39f1df16124c8ea0321019fcd487/web/OPS/cciobjects.json&hash=29acc9de10dff02ab04c#/pages/6","title":"’Prikplicht gaat grens over’","text":"’Prikplicht gaat grens over’\n\nWerkgeversclub zet discussie terugkeer naar kantoor op scherp\n\ndoor Joost Spijker \n\nen  Marlou Visser\n\nAmsterdam Met het pleidooi om werknemers te mogen vragen of ze gevaccineerd of getest zijn, zet werkgeversorganisatie VNO-NCW de discussie over de terugkeer naar kantoor op scherp. Nu mag dat niet, terwijl bedrijven wel de zorgplicht voor een veilige werksituatie hebben. \n\nAutobedrijf LeasePlan stelde maandag als eerste bedrijf dat al zijn personeel na de coronacrisis weer ’als normaal’ terug op kantoor komt. Het eist daarbij dat alle medewerkers gevaccineerd zijn, ’om onnodige risico’s zo klein mogelijk te houden’, zo meldt het bedrijf in een verklaring.\n\nVakbonden zijn fel tegen. „Wij zijn voor vaccinatie, maar niet dat het verplicht door werkgevers wordt opgelegd”, reageert vicevoorzitter Kitty Jong van FNV. „Dat kan ook helemaal niet volgens de wet. Het gaat ook in tegen de grondrechten van werknemers: het recht om zelf keuzes te maken over wat er met je lichaam gebeurt. Bovendien heb je het recht om daarover niets mede te delen, om privacyredenen.”\n\nCNV-voorzitter Piet Fortuin noemt het ’onacceptabel’ en hoopt dat LeasePlan het besluit zo snel mogelijk herziet. „Werknemers mogen nooit tot vaccinatie worden verplicht”, aldus Fortuin. „LeasePlan gaat hiermee een grens over.”\n\nEen werknemer verplichten zich te laten vaccineren is verboden in Nederland. LeasePlan zegt dan ook niet te zullen controleren of iemand daadwerkelijk de vereiste prikken heeft gehad.\n\nFNV zegt buiten LeasePlan nog weinig klachten te hebben gekregen over vaccinatiedrang, maar bekijkt hoe ze vakbondsleden het beste kan helpen in de discussie. „Desnoods door een rechtszaak”, aldus Jong.\n\nZou een dergelijke vaccinatieplicht standhouden bij de rechter? Hoogleraar arbeidsrecht aan de Universiteit van Amsterdam Evert Verhulp denkt van niet. \n\n„Ik begrijp wel dat je als werkgever je personeel probeert te beschermen en dat je dan denkt dat vaccinatie de makkelijkste manier is. Maar daarvoor kun je ook minder vergaande maatregelen nemen. Zeker bij mensen met een kantoorfunctie: schuif gewoon de bureautjes wat verder uit elkaar. Bij een rechter zou LeasePlan moeten uitleggen waarom zij nou zo’n stringent belang bij vaccinatie hebben. Ik denk dat dat heel lastig wordt.”\n\nEen rechter moet namelijk een afweging maken tussen het belang van de werkgever om vaccinatie direct of indirect te verplichten, en de rechten die je als werknemer in Nederland hebt, zoals privacy en het grondrecht van lichamelijke integriteit. Een werkgever mag niet eens naar vaccinatiestatus vragen. \n\nWorstelen\n\nDat laatste is een situatie waar de werkgevers graag vanaf willen. „Ondernemers worstelen met wat ze wel en niet mogen vragen”, zegt een woordvoerder van VNO-NCW. \n\n„Daarom moeten ze volgens ons de mogelijkheid krijgen om te vragen of mensen gevaccineerd of getest zijn als dat leeft in het bedrijf. Nu mag dat niet, terwijl ondernemers wel verantwoordelijk zijn voor de veiligheid. Veel werknemers vragen ook aan ondernemers of ze weer veilig naar kantoor kunnen.” \n\nDaarbij moet de privacy wel gewaarborgd worden, zo wordt benadrukt. Volgens de werkgeversclub hebben veel werknemers vragen of ze weer veilig naar kantoor kunnen komen als het thuiswerkadvies er straks af gaat.\n\nFNV zegt donderdag in gesprek te gaan met het ministerie over die vraag. „Wij hebben daarover overleg met onze onderwijs-, zorg- en horecasector”, vertelt Jong. „Maar zo’n meldingsplicht leidt ook weer tot vaccinatiedruk en daar zijn we niet voor.”\n\nZorginstelling\n\nHoogleraar Verhulp kan zich wel situaties voorstellen waarin een rechter het wel acceptabel vindt dat een werkgever vaccinatie verplicht. „Voor bijvoorbeeld personeel dat in een zorginstelling met demente bejaarden werkt, die geen afstand kunnen houden en ook mondkapjes niet begrijpen. Dan is vaccinatie een van de enige manieren waarmee je die kwetsbare bewoners kunt beschermen.”\n\nLeasePlan geeft aan dat er ook andere maatregelen genomen zullen worden om mensen veilig te houden. Zo moet een roulatieschema ervoor zorgen dat maximaal 50% van de werknemers tegelijk op kantoor is en er voldoende afstand is. \n\nUitzonderingen\n\nOok kunnen er uitzonderingen worden gemaakt voor mensen die vanwege hun gezondheid of geloofsovertuiging niet gevaccineerd willen worden voordat ze naar kantoor terugkeren. Alle andere verzoeken voor vaccinatieweigeraars zullen per geval worden behandeld, meldt LeasePlan.\n\n’Schuif bureaus wat uit elkaar’","intensity":0,"negativity":0,"cluster_id":15,"similar_texts":"text576"},{"id":"15","publisher":"De Telegraaf","date":"2021-08-31","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/186d39f1df16124c8ea0321019fcd487/web/OPS/cciobjects.json&hash=04048d6466f8c5e13974#/pages/24-25","title":"5 vragen Bloed dreigt voor oplichtster","text":"5 vragen Bloed dreigt voor oplichtster\n\nElizabeth Holmes heeft de beschuldingen altijd ontkend.\n\nfoto ANP/HH\n\nEen jarenlange gevangenisstraf lijkt onvermijdelijk voor Elizabeth Holmes, die met haar bedrijf Theranos investeerders en patiënten dupeerde met valse beloftes over de werking van een bloedtest. \n\n1Waar draait het om in de rechtszaak die dinsdag begint?\n\nHolmes claimde dat het door haar opgerichte Theranos een apparaat had ontwikkeld dat aan één bloeddruppel voldoende had voor meer dan 200 medische testen. Zij wist miljarden aan te trekken van bekende zakenmensen en investeerders zoals Carlos Slim, Rupert Murdoch en Larry Ellison. The Wall Street Journal onthulde eind 2015 het bedrog: het apparaat kon slechts een beperkt aantal testen uitvoeren en de resultaten waren onbetrouwbaar. Er ging $9 miljard aan bedrijfswaarde in rook op en openbaar aanklagers startten een rechtszaak.\n\n2Heeft Holmes moedwillig fraude gepleegd?\n\nDat is volgens psycholoog Jeffrey Wijnberg nog maar de vraag. „Toen zij begon was ze waarschijnlijk overtuigd van haar idee. En als je zo overtuigd bent van je eigen gelijk, dan wil je de andere kant niet meer zien en word je blind voor de waarheid.”\n\n3Hoe is het mogelijk dat Holmes vele, zelfs hele slimme mensen zo kon misleiden?\n\nZij had veel charisma en overtuigingskracht en werd ook wel met Steve Jobs vergeleken. Zij versterkte dit imago door zich als de oprichter van Apple te kleden en met een lagere stem te spreken. De steun van voormalige politieke kopstukken zoals Henry Kissinger maakte het ook eenvoudiger om anderen te misleiden. Wijnberg is niet verbaasd over het grote vertrouwen in het apparaat: „Wie dertig jaar geleden voorspelde dat internet heel groot zou worden, was waarschijnlijk voor gek verklaard.”\n\n4Hoe gaat Holmes zich in de rechtbank verdedigen?\n\nUit rechtbankdocumenten blijkt dat de verdediging het onder meer gaat gooien op psychologisch en seksueel misbruik door haar voormalige zaken- en liefdespartner Ramesh Balwani. Personen in de directe omgeving van Holmes zeggen echter dat Holmes volledige controle leek te hebben over de door haar genomen beslissingen. \n\n5Welke straf hangt Holmes boven het hoofd?\n\nZij kan twintig jaar in de cel belanden, maar afgaande op eerdere fraudezaken valt de straf waarschijnlijk lager uit.\n\nJohan Wiering","intensity":0,"negativity":0,"cluster_id":50,"similar_texts":"text388"},{"id":"16","publisher":"Algemeen Dagblad","date":"2021-08-31","url":"https://krant.ad.nl/titles/algemeendagblad/7908/publications/25900/articles/1436531/3/2","title":"Alexia bepakt en bezakt op weg naar college in Wales","text":"Op de socialemediakanalen van het koninklijk huis plaatste de Rijksvoorlichtingsdienst gistermorgen een foto van Alexia, bepakt en bezakt en met een mondkapje in haar hand op weg naar Wales. De foto werd gemaakt door koning Willem-Alexander.  \n  \nWaar haar vader in 1983 nog door zijn ouders - toenmalig koningin Beatrix en prins Claus - werd gedropt in Wales, is het nu maar de vraag of Willem-Alexander en Máxima meereizen naar het Atlantic College, gezien alle coronarestricties tussen Nederland en het Verenigd Koninkrijk. Het eerste publieke optreden na de koninklijke zomervakantie is donderdagavond, als het koningspaar de feestelijke overdracht van het nieuwe cultuurhuis Amare in Den Haag bijwoont. Bij de fotosessie voor de vakantie gaf Willem-Alexander aan het jammer te vinden dat hij, door de reisbeperkingen, niet met Alexia rond heeft kunnen kijken in Wales. Zijn dochter wordt in Wales jaargenoot van de Spaanse kroonprinses Leonor, die dezelfde opleiding gaat volgen.\n\nSchuilnaam\n\nWillem-Alexander verklaarde bij de fotosessie dat de toekomstige Spaanse koningin onder een schuilnaam toelatingsexamen deed en dat haar ware identiteit pas aan het einde van de selectieprocedure aan het licht kwam, toen ze op gesprek moest komen. Ook voor de Oranjes was het een grote verrassing dat Alexia een andere prinses treft in Wales.","intensity":0,"negativity":1,"cluster_id":61,"similar_texts":"text519"},{"id":"17","publisher":"De Volkskrant","date":"2021-09-01","url":"https://krant.volkskrant.nl/titles/volkskrant/7929/publications/1348/articles/1437438/42/1","title":"Altijd ruzie","text":"### Beschouwing W.F. Hermans en Ed van der Elsken Fotografie\n\nAls 'een 1e klas gangster', zo manifesteerde Willem Frederik Hermans zich na de Tweede Wereldoorlog in de vaderlandse literatuur. Een 'vuilschrijver', 'een koppensneller' en 'een fascist' werd hij genoemd. Hij zag er niet tegen op om literaire kabouters, epigonen en tweederangstalenten in zijn polemieken te vernietigen. Bovendien schreef hij, met woede en wrok als brandstof, even genadeloos en scherp als ontroerend proza. Hij geselde zijn lezers met de waarheid.  \n  \nHermans vond dat hij er in het leven alleen voor stond. Sterker: dat elk mens zit opgesloten in een wereld van moedwil en misverstand, een sadistisch universum waaruit geen ontsnappen mogelijk is. 'Alle succesvolle auteurs hebben hun publiek gevleid', schreef hij in het verhaal Het grote medelijden, 'niet hun slechte humeur op hun lezers losgelaten zoals ik. Wat niet wegneemt dat de mensen me van jongs af aan ook niet mochten als ik goedgehumeurd was.'  \n  \nEn dan volgt de litanie die zijn wereldbeeld samenvat: 'Scheppend nihilisme, agressief medelijden, totale misantropie.'  \n  \nVandaag is het precies honderd jaar geleden dat Willem Frederik Hermans werd geboren. Op 1 september 1921, 's morgens om 11 uur, in het Diakonessenhuis aan de Overtoom in Amsterdam. 'De bevalling was lang en moeilijk', schreef hij in zijn Fotobiografie. 'Mijn moeder moest wel een maand in het ziekenhuis blijven. Een kostbare geschiedenis, zoals mijn vader mij menigmaal onder het oog heeft gebracht.'  \n  \nWim was het jongste kind van twee al wat oudere onderwijzers. Hij groeide op in een krappe arbeiderswoning in Amsterdam-West. Zijn jeugd was een kleinburgerlijk tranendal, zijn ouders beschouwde hij als halve vreemden. Ze hielden het slimme, gevoelige jongetje eronder. Zijn vader gaf hem een klap voor zijn kop als hij eigenwijs was en stelde zijn oudere zuster Corry, die op school torenhoge cijfers haalde, ten voorbeeld.  \n  \nVier dagen na de inval van de Duitsers, op 14 mei 1940, pleegde zijn zuster samen met een oudere neef zelfmoord. 'Mijn haat tegen mijn ouders veranderde toen in een bijna satanisch te noemen medelijden omdat dit juist hun oudste kind overkwam, die altijd het gewilligste was geweest en waarvan zij grote verwachtingen hadden gekoesterd.'  \n  \nDe oorlog is voor Hermans van cruciaal belang ge- weest. Tijdens de bezetting hield hij zich vooral afzijdig. 'Ik las. Ik schreef.' Maar in zijn werk keert de oorlog telkens terug als decor van extreme omstandigheden waartegen het gedrag en de aard van de mens scherp konden worden verbeeld. 'Er is maar één werkelijk woord: chaos.'  \n  \nDe publicatie van De tranen der acacia's, zijn eerste oorlogsroman, waarvan de eerste hoofdstukken in 1946 in Criterium verschenen, veroorzaakten een schok. 'Het is nauwelijks meer voor te stellen wat een kabaal erover is geweest', zei hij later in een interview. 'Iedereen zei: dat is pornografie.'  \n  \nHermans wilde expliciete scènes niet schrappen of kuisen en dat zorgde ervoor dat verschillende uitgevers hun handen niet wilden branden aan het boek. Na lang aarzelen durfde Geert van Oorschot het in 1949 aan. De criticus Anton van Duinkerken schreef in De Tijd: 'Telkens en telkens opnieuw probeert Hermans de zinnelijkheid te prikkelen overeenkomstig de betekenis deezer uitdrukking in het Wetboek van Strafrecht...'  \n  \nToch bracht Hermans' volgende roman, Ik heb altijd gelijk, hem pas met het strafrecht in aanraking. Nadat het boek in 1951 was verschenen, gelastte de officier van justitie een onderzoek op verdenking van belediging van het katholieke volksdeel. De hoofdpersoon, Lodewijk Stegman, houdt een tirade tegen de katholieken, 'het meest schunnige, belazerde, onderkruiperige besodemieterde deel van ons volk'. Op 20 maart 1952 werd Hermans, na een beroep op de literatuur, 'mijn levenswijze en levensmogelijkheid', door de Amsterdamse arrondissementsrechtbank vrijgesproken.  \n  \nOndertussen speelde Hermans voor scherprechter in de letteren. Hij noemde Anton van Duinkerken 'een wijwatergeus', Ed Hoornik 'een likkepot', zijn voormalige vriend Adriaan Morriën 'een gekookte mossel' en J.B. Charles 'een nijlpaard met een lorgnet'.  \n  \nDe laatste was het lijdend voorwerp van Hermans' eerste polemische pamflet in de serie Mandarijnen op zwavelzuur. In Het geweten van De Groene Amsterdammer of volg het spoor omhoog maakte hij de kachel aan met Volg het spoor terug, de oorlogsmemoires van J.B. Charles, pseudoniem van W.H. Nagel, oud-verzetsman en raadsheer.  \n  \nDe criticus H.A. Gomperts vond Hermans' aanval getuigen van een 'fascistische mentaliteit'. Hermans liet vervolgens geen mogelijkheid voorbijgaan zonder Gomperts te schofferen. 'Zodra ik vind dat mijn naam weer eens in de krant moet komen, trap ik op Gomperts, niet uit kwaadaardigheid, maar zoals een trambestuurder trapt op zijn bel.'  \n  \nIn de luwte van het literaire wapengekletter maakte Hermans carrière in de wetenschap. Anders dan de Andere Twee van de zogeheten Grote Drie was Hermans een echte geleerde. Gerard Kornelis van het Reve en Harry Mulisch waren autodidact.  \n  \nOp 6 juli 1955 promoveerde fysisch-geograaf drs. W.F. Hermans cum laude in de wis- en natuurkunde aan de Universiteit van Amsterdam op het proefschrift Description et genèse des dépôts meubles de surface et du relief de l'Oesling. Zijn paranimfen waren Gerard Kornelis van het Reve en Oey Tjeng Sit, tekenaar en apotheker.  \n  \nBinnen de muren van de universiteit had Willem Frederik Hermans geen echte vrienden. Erbuiten ook niet. Hermans en Reve trokken een tijdje samen op. Ze gaven de literatuur een tintelend gevoel van avontuur en boosaardige humor. Maar op 20 februari 1959 zei Hermans Reve de vriendschap op: 'Hoe onbegrensd mijn medelijden ook moge wezen, mijn tijd is niet onbegrensd. Daarom is in ongenade laten vallen wel het meest geschikte middel om van het gezeur af te komen. Dat overkomt jou dus bij dezen.'  \n  \nNiemand heeft Willem Frederik Hermans' eenmansguerrilla beter in beeld gebracht dan Ed van der Elsken. De eerste keer dat schrijver en fotograaf elkaar ontmoetten, was bij Hermans' promotie. Van der Elsken was meegekomen met journalist Jan Vrijman, die een portret van de gevreesde auteur voorbereidde voor Vrij Nederland.  \n  \nOnlangs doken meer foto's van de promotie op, zodat nu niet alleen te zien is hoe de promovendus en zijn paranimfen ('paardennimfklieren' genoemd door Van der Elsken, tot ergernis van Hermans) op het 'hora est' stonden te wachten alsof zij voor het vuurpeloton stonden, maar ook hoe de hooggeleerde leden van promotiecommissie eruitzagen en vader (met snor) en moeder (met hoedje) in de rij staan om hun zoon te feliciteren.  \n  \nVan der Elsken was net terug in Nederland. Hij woonde tussen 1950 en 1954 in Parijs, wat zou leiden tot de uitgave van het rauw-romantische fotoboek Een liefdesgeschiedenis in Saint-Germain-des-Prés. Hermans, die zelf fanatiek fotografeerde, 'mijn grootste ongeluk is dat ik niet als een fototoestel ter wereld gekomen ben en dat ik niet met licht kan schrijven als een fototoestel', raakte op dat boek niet uitgekeken.  \n  \nIn de zomer van 1955 fotografeerde Van der Elsken Hermans op straat in Amsterdam, voor een bioscoop waar een film draaide over 'een 1e klas gangster', en zocht hem samen met Jan Vrijman op in Groningen, waar Hermans in 1952 door de universiteit ter plaatse was aangenomen als onderwijsassistent.  \n  \nDaar, aan de Spilsluizen 17a, betrok Hermans met zijn vrouw Emmy zijn eerste fatsoenlijke woning. Hij schreef er zijn beste romans, De donkere kamer van Damokles en Nooit meer slapen, die hem niet alleen berucht, maar ook beroemd en succesvol maakten. In Groningen raakte Hermans gefrustreerd in de wetenschap. In 1973 nam hij ontslag en vertrok naar Parijs. Naar Groningen keerde hij nooit terug. Behalve op papier. Op de stad en zijn academische collega's nam hij wraak in Onder professoren.  \n  \nDe foto's die Ed van der Elsken van de schrijver nam zijn niet alleen zeer treffend, maar ook ironisch. De fotograaf liet Hermans poseren voor een etalageruit met de tekst: 'Er is maar 1 Groninger'.  \n  \nVan eenzelfde dubbelzinnigheid is het contactvel uit het archief van Van der Elsken waarop Hermans te zien is in Duits legeruniform, inclusief pet met adelaar en swastika. De schrijver trekt steeds gekkere bekken: wangen opblazen, tong uitsteken, bolle ogen. Deze uit de hand gelopen sessie vond plaats toen Van der Elsken in 1962 werkte als camera-assistent en still-fotograaf voor Als twee druppels water, de verfilming die Fons Rademakers maakte van De donkere kamer van Damokles.  \n  \nHet statigste portret van Hermans in Duits uniform werd in de film ge-bruikt als grap, maar knipoogt óók naar de beschuldigingen van fascisme. De foto komt uit de portefeuille van een vermoorde Jeugdstormleidster, samen met portretten van drie nazi's voor wie cameraman Raoul Coutard, geldschieter Freddy Heineken en Harry Mulisch poseerden.  \n  \nMulisch' vriendin Ineke Verwayen speelde in Als twee druppels water de 'moffenhoer', en hij had daarom een kijkje op de set genomen. De hekel die Hermans aan Mulisch had was legendarisch, maar daar trok de laatste zich niets van aan. 'Ach', zei Mulisch ooit, 'Hermans had vooral ruzie met zichzelf.'  \n  \nHermans wilde niet alleen de beste schrijver zijn, hij wilde de enige zijn. Zijn totale misantropie, de giftige overtuiging dat het leven gedoemd was te mislukken, maakte het beste als schrijver in hem los, maar hield hem gevangen in eenzaamheid. 'Ik verlang naar niets dat voorbij is terug. Als er een hiernamaals zou bestaan, zou ik niet weten wie ik daar terug zou willen zien.'  \n  \nTussen paranimfen. Alle 27 foto's die Ed van der Elsken maakte van de promotie van Willem Frederik Hermans op 6 juli 1955. Tekst Bob Polak, vormgeving Piet Schreuders. Statenhofpers; 88 bladzijden; € 150,-(reguliere editie); € 600,- (luxe editie).\n\nEEN ONGELUKKIGE LIEFDE\n\nEd van der Elsken fotografeerde Willem Frederik Hermans in Groningen met zijn katten Bellapoes, Cals en Sebastiaan. 'De liefde tot katten is zo mooi, doordat het eigenlijk een ongelukkige liefde is,' schreef Hermans. 'Wie durft uit het diepst van zijn gemoed te verklaren dat zijn kat hem bemint? Ik denk dat katten vooral tot liefdesobject worden uitgekozen door hen die een afkeer hebben van allemansvriendinnen.'","intensity":0,"negativity":1,"cluster_id":55,"similar_texts":"text480"},{"id":"18","publisher":"De Telegraaf","date":"2021-09-01","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/4673b5d06cd7e49ab3f4e532bc681962/web/OPS/cciobjects.json&hash=b817209694d5796d4057#/pages/34","title":"Arantxa Rus krijgt olympisch kampioene niet klein","text":"Arantxa Rus krijgt olympisch kampioene niet klein\n\nArantxa Rus is niet opgewassen tegen de olympisch kampioene Belinda Bencic uit Zwitserland.\n\nAMSTERDAM Het valt nog niet mee om iets positiefs te melden over het Nederlandse vrouwentennis tijdens de US Open. Kiki Bertens, de beste Nederlandse tennisster ooit, is van het toneel verdwenen en Arantxa Rus werd in de eerste ronde uitgeschakeld. Ze kwam op de beslissende momenten tekort, maar een beetje positief was wel dat ze olympisch kampioene Belinda Bencic uit Zwitserland prima partij bood: 6-4, 6-4. \n\nDe dertigjarige Rus staat als nummer 71 van de wereld genoteerd en is nu met afstand de beste Nederlandse tennisster. Vier Nederlandse collega’s (Schoofs, Hogenkamp, De Vroome en Pattinama-Kerkhove) deden vorige week nog mee aan het kwalificatietoernooi in New York, maar kwamen niet verder dan de eerste ronde. Rus houdt zich knap staande in de tophonderd, maar wist dit seizoen op de vier grandslamtoernooien geen wedstrijd te winnen.\n\nBeter nieuws is er te melden over de Nederlandse mannen. Botic van de Zandschulp en Tallon Griekspoor staan nog net buiten de tophonderd, maar naderen vastbesloten het ’heilig der heiligen’. \n\nVan de Zandschulp (ranking 117) deed in de nacht van maandag op dinsdag goede zaken door na drie overwinningen in het plaatsingstoernooi ook de eerste ronde te winnen. Na een 2-0 achterstand versloeg hij de Spanjaard Carlos Taberner (ranking 105) in vijf sets: 2-6, 3-6, 6-4, 7-5, 6-3. Vandaag neemt hij het in de tweede ronde op tegen de Noor Casper Ruud, de nummer elf van de wereld uit Noorwegen, die in New York als achtste is geplaatst. \n\nTallon Griekspoor speelde dinsdagavond laat tegen de Duitser Jan-Lennard Struff. Bij het ter perse gaan van deze editie was de wedstrijd nog in volle gang.","intensity":0,"negativity":0,"cluster_id":29,"similar_texts":"text418"},{"id":"19","publisher":"Trouw","date":"2021-09-01","url":"https://krant.trouw.nl/titles/trouw/8321/publications/1343/articles/1437431/18/4","title":"Arantxa Rus verliest van Bencic in eerste ronde US Open","text":"Arantxa Rus (30) heeft in de eerste ronde van de US Open niet voor een verrassing kunnen zorgen. Ze moest met 6-4 en 6-4 haar meerdere erkennen in de Zwitserse Belinda Bencic, de nummer 12 van de wereld en winnares van het olympisch goud in Tokio. Rus, de mondiale nummer 71, heeft dit seizoen op de vier grandslamtoernooien geen wedstrijd kunnen winnen. Ze wist zich slechts één keer in haar loopbaan te plaatsen voor de tweede ronde van de US Open. In 2011 was ze toen te sterk voor de Russin Jelena Vesnina.","intensity":0,"negativity":0,"cluster_id":29,"similar_texts":"text309"},{"id":"20","publisher":"Trouw","date":"2021-08-31","url":"https://krant.trouw.nl/titles/trouw/8321/publications/1342/articles/1436529/9/2","title":"Artiesten toch betaald voor Zandvoort","text":"Artiesten die tussen de races bij de GP van Zandvoort optreden, krijgen daarvoor betaald. Davina Michelle zal daardoor zondag ook het volkslied zingen. Dat heeft de organisatie gisteren laten weten  \n  \nDe zangeres zei vrijdag alleen op te treden als andere artiesten betaald zouden krijgen. Michelle had al toegezegd het volkslied gratis te zingen. Prins Bernhard, de mede-eigenaar van het circuit, had meerdere artiesten gevraagd gratis op te treden.","intensity":0,"negativity":0,"cluster_id":42,"similar_texts":"text34"},{"id":"21","publisher":"De Telegraaf","date":"2021-09-01","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/4673b5d06cd7e49ab3f4e532bc681962/web/OPS/cciobjects.json&hash=2b5d44240ed99cef907c#/pages/8","title":"Belangenafweging rechter: Grand prix wint milieuzaak","text":"Belangenafweging rechter: Grand prix wint milieuzaak\n\nNiets staat de Grand Prix van Zandvoort nog in de weg. De voorzieningenrechter in Haarlem heeft het verzoek tot een ’tijdelijke voorziening’ van milieuclub Mobilisation for the Environment (MOB) afgewezen. \n\nMOB had de zaak aangespannen om de vergunning van Zandvoort ongedaan te maken. Volgens de actiegroep zou er namelijk veel meer stikstof worden uitgestoten dan volgens de organisatie van de race berekend zou zijn en in de vergunning zou staan. De verdediging beweerde dan weer dat een eventueel intrekken van een vergunning geen zin had gehad, omdat ze daarmee zouden terugvallen op de oude vergunning – die ook een F1-race toe zou staan. De vergunning zou gaan over de verbouwing, en die is al achter de rug. \n\nMaar de rechter ging daar überhaupt niet in mee. Tijdens de zitting werd al duidelijk dat de voorzieningenrechter terughoudend zou zijn, omdat er een bodemprocedure loopt naar exact hetzelfde onderwerp. Daarom maakt de voorzieningenrechter een ’belangenafweging’, is te lezen in het vonnis: „MOB hecht aan het natuurbelang en zet zich in om ecologische schade aan het naastgelegen Natura 2000-gebied te voorkomen. Circuit Zandvoort daarentegen heeft inmiddels de F1 vrijwel volledig georganiseerd en heeft hier fors in geïnvesteerd. Het niet doorgaan van de F1 zou direct leiden tot zeer grote schade en mogelijk faillissement voor Circuit Zandvoort.”\n\nKomend weekend is het dan – na anderhalf jaar uitstel – eindelijk zover: een F1-race in de duinen van Zandvoort. Door de coronasituatie mag er maar twee derde van het publiek komen, maar alsnog zullen er verspreid over vrijdag, zaterdag en zondag ruim 200.000 bezoekers zijn, van wie een groot deel met de fiets of openbaar vervoer. En als zondag dan de vlag valt, is het voor het eerst in dertig jaar dat er weer een GP is georganiseerd.","intensity":0,"negativity":0,"cluster_id":58,"similar_texts":"text722"},{"id":"22","publisher":"Trouw","date":"2021-08-31","url":"https://krant.trouw.nl/titles/trouw/8321/publications/1342/articles/1436529/7/3","title":"Beoogde huisuitzetting van jonge zusjes zorgt voor onrust","text":"De zussen Fabiënne (19) en Valerie (18) Valk uit Enschede kunnen voorlopig thuis blijven wonen. Dat is de uitkomst van een overleg tussen wethouder Jeroen Diepemaat en directeur Yolanda Winkelhorst van woningcorporatie Ons Huis. Zij voerden dat gesprek nadat er onrust ontstond over de beoogde huisuitzetting van de twee zussen, vanwege het overlijden van hun moeder in december.  \n  \nVrijdag schreef dagblad Tubantia over de kwestie. De zussen zijn te jong om de gezinswoning te huren en hun inkomen is te laag om de woning, waar ze sinds hun kinderjaren met hun moeder wonen, over te nemen. Hoewel Ons Huis zei dat het zich bewust was van de schrijnende situatie, moesten de zussen toch plaatsmaken voor nieuwe huurders.  \n  \nHet artikel leidde tot veel reacties. De zussen kregen steun van Kamerleden van BBB en de VVD die schriftelijke vragen stelden aan minister Kajsa Ollongren. In het weekend volgden vernielingen en brandstichting op het terrein van Ons Huis. De politie onderzoekt of er een verband is.  \n  \nOok branchevereniging van woningcorporaties Aedes reageerde op de kwestie. Aedes zegt met de overheid te werken aan een wetswijziging voor schrijnende gevallen onder huurders, waaronder kinderen van wie ouders overlijden. De wetswijziging moet het mogelijk maken om kinderen tijdelijk aan te wijzen als nieuwe huurders van het pand, want huurcontracten zijn niet overerfbaar, legt een woordvoerder van Aedes uit.  \n  \nJongvolwassenen onder de 23 jaar hebben ook geen recht op huurtoeslag. Aedes heeft voorgesteld om ook deze groep huurtoeslag te geven wanneer zij hun ouders zijn verloren.","intensity":0,"negativity":1,"cluster_id":19,"similar_texts":"text352"},{"id":"23","publisher":"De Volkskrant","date":"2021-09-01","url":"https://krant.volkskrant.nl/titles/volkskrant/7929/publications/1348/articles/1437438/22/1","title":"Biotechbedrijf Galapagos raakt topman Onno van de Stolpe kwijt na reeks van tegenslagen","text":"Topman en medeoprichter Onno van de Stolpe van de Nederlands-Belgische biotechnoloog Galapagos stapt op zodra er een opvolger is gevonden. De zoektocht naar een vervanger is al begonnen.  \n  \nVan der Stolpes ambities met het 22 jaar geleden opgerichte Galapagos waren kolossaal: het bedrijf moest een van de tien grootste biotechfirma's op aarde worden. Hij wilde medicijnen maken tegen reumatoïde artritis, de ziekte van Crohn, de longziekte IPF en taaislijmziekte. Het bedrijf wist grote investeerders achter zich te krijgen, die vele miljarden inlegden. In 2019 bedroeg de beurswaarde 8 miljard euro. Dat moest wat Van der Stolpe betreft nog veel meer worden.  \n  \nMaar Galapagos kende de afgelopen jaren grote tegenslagen. Zo werd een reumamiddel waarin miljoenen euro's waren geïnvesteerd, niet goedgekeurd in de VS omdat er onvoldoende onderzoek zou zijn gedaan naar effecten op de vruchtbaarheid van mannen. Hierdoor zou de meerderheid van de royalty's worden misgelopen, wat leidde tot een herziening van een grote deal met de Amerikaanse farmaceut Gilead. Het middel is wel in Europa toegelaten.  \n  \nDaarnaast werd een test naar een middel tegen longfibrose stopgezet 'vanwege de ongunstige balans tussen werkzaamheid en veiligheid'. Sinds maart vorig jaar heeft Galapagos 80 procent van zijn beurswaarde verloren.  \n  \nIn Het Financieele Dagblad erkende Van de Stolpe dat het niet goed ging. 'De situatie is kut', zei hij. 'Ik kan niet meer zeggen dat we top of the world zijn.'  \n  \nVan de Stolpe was in 1999 een van de oprichters van Galapagos. 'In de afgelopen twintig jaar heeft Onno een van de belangrijkste biotechnologiebedrijven in Europa opgebouwd, en het bedrijf gebracht van een jonge start-up tot een beursgenoteerde onderneming', aldus het bedrijf.  \n  \nOp de beurs werd het vertrek van Van de Stolpe met vreugde begroet. Het aandeel Galapagos steeg ruim 6 procent.","intensity":0,"negativity":1,"cluster_id":12,"similar_texts":"text243"},{"id":"24","publisher":"Algemeen Dagblad","date":"2021-08-31","url":"https://krant.ad.nl/titles/algemeendagblad/7908/publications/25900/articles/1436531/31/3","title":"Bos beoogd preses KNWU","text":"Oud-politicus Wouter Bos is de beoogde nieuwe voorzitter van de Nederlandse wielerbond KNWU. De vertrouwenscommissie, bestaande uit vertegenwoordigers van vrijwel alle geledingen van de KNWU, heeft de 58-jarige Bos voorgedragen als kandidaat. Het congres moet op 4 oktober die voordracht nog bekrachtigen.  \n  \nHet is de bedoeling dat Bos, voormalig fractievoorzitter van de PvdA en oud-minister van Financiën, Marc van den Tweel gaat opvolgen. Van den Tweel werd begin januari na een tumultueus verlopen verkiezing, die in november vorig jaar niet door kon gaan vanwege problemen met de online stemprocedure, gekozen tot voorzitter van de wielerbond.  \n  \nDe KNWU moest echter al snel weer op zoek naar een opvolger, want in maart werd bekend dat Van den Tweel bij sportkoepel NOC*NSF de vertrekkende Gerard Dielessen vervangt als directeur.","intensity":0,"negativity":0,"cluster_id":6,"similar_texts":"text172"},{"id":"25","publisher":"Algemeen Dagblad","date":"2021-08-31","url":"https://krant.ad.nl/titles/algemeendagblad/7908/publications/25900/articles/1436531/6/1","title":"Bouterse krijgt weer 20 jaar celstraf voor Decembermoorden","text":"De rechters handhaven de gevangenisstraf die Bouterse in 2019 kreeg opgelegd voor de moorden op vijftien tegenstanders van zijn militaire regime. Omdat Bouterse tijdens dat proces nooit aanwezig was, werd hij bij verstek veroordeeld. Daarna tekende hij verzet aan, waardoor de krijgsraad zijn zaak opnieuw in behandeling moest nemen. Gisteren was de 75-jarige Bouterse ook niet aanwezig bij de uitspraak. Hij had zich volgens Surinaamse media ziek gemeld.  \n  \nDe oud-president mocht de behandeling van zijn zogeheten verzetzaak in vrijheid afwachten. Of Bouterse alsnog wordt opgepakt nu de krijgsraad vasthoudt aan zijn veroordeling, kwam gisteren tijdens de zitting niet aan de orde.  \n  \nDe veroordeling hoeft nog niet definitief te zijn. De advocaat van Bouterse heeft al gezegd in beroep te gaan.  \n  \nBouterse stond in de jaren 80 aan het hoofd van een militair regime. Hij wordt er niet van verdacht dat hij persoonlijk mensen om het leven heeft gebracht in Fort Zeelandia in Paramaribo. De voormalige legerleider heeft gezegd het erg te vinden dat hij de Decembermoorden niet heeft zien aankomen.  \n  \nEddy Wijngaarde, broer van een slachtoffer en secretaris van de Stichting 8 December 1982, is teleurgesteld. Hij had gehoopt dat de rechter definitief een eind zou maken aan de zaak. Volgens hem was dit mogelijk, omdat Bouterse zich steeds heeft beroepen op zijn zwijgrecht. ,,Dat is een oneigenlijk gebruik van dat rechtsmiddel. Daarom had de rechter dit proces kunnen beëindigen, zonder Bouterse de mogelijkheid van nog weer een hoger beroep te geven'', zei Wijngaarde. ,,Ik vind het een misser van de rechter dat ze dat niet heeft gedaan.''","intensity":0,"negativity":1,"cluster_id":35,"similar_texts":"text476"},{"id":"26","publisher":"De Volkskrant","date":"2021-08-31","url":"https://krant.volkskrant.nl/titles/volkskrant/7929/publications/1347/articles/1436525/8/1","title":"Bouterse mag nog een keer in beroep","text":"### Reportage Ex-president blijft op vrije voeten Decembermoorden\n\nDe klamme maandagochtend begint zo rond tien voor zes met een breed verspreid app-bericht van Ricardo Panka, woordvoerder van de NDP, de politieke partij van Desi Bouterse. Panka roept de aanhang van de voormalige legerleider en ex-president op om 'alle rust en koelheid' te bewaren.\n\nDe oproep is een reactie op de verhoogde staat van paraatheid die zowel de politie als de krijgsmacht heeft uitgeroepen. Over ruim drie uur immers begint in de Mgr. Wulfinghstraat, niet ver van de statige houten kathedraal in het centrum van Paramaribo, een nieuwe en zoveelste zitting in het proces rond de Decembermoorden.\n\nBouterse is in november 2019 tot twintig jaar cel veroordeeld wegens zijn directe betrokkenheid bij de moord op vijftien Surinaamse burgers in 1982. Bij verstek, want de toenmalig president was tijdens de uitspraak in het buitenland. Daarop volgde een zogeheten verzetszaak, die deze maandag tot een einde komt. De grote vraag is: moet Bouterse (75) bij een veroordeling nu wél de cel in?\n\nVoor zijn aanhangers is duidelijk dat zij dat laatste nooit zullen zien gebeuren. Om kwart voor acht staat nog maar een handvol mensen, sommigen gekleed in het paarse shirt van de NDP, bij de 'eerste ring' van dranghekken die de politie heeft opgezet om betogers op afstand te houden van het gebouw waar de Krijgsraad de proceszitting zal houden.\n\nOgen en oren\n\nOok een tweede toegangsweg is hermetisch afgesloten - zelfs voor de pers. 'Journalisten kunnen net zo gevaarlijk zijn als burgers', meent een agent, tot grote verbazing van ook Surinaamse journalisten. Een superieur van hem denkt daar gelukkig anders over, en laat een kwartiertje later het hek alsnog opengaan. 'Jullie zijn toch de ogen en oren van de democratie.'\n\nNiet dat er bij de Krijgsraad veel te zien en te beluisteren valt. Het is 08.26 uur, ruim een half uur voor het geplande begin van de rechtszitting, als duidelijk wordt dat demonstranten, als ze al iets kwaads in de zin hebben, het gebouw niet snel zullen bereiken. Er staan inmiddels honderden agenten in uniform in de buurt; er zijn mannen in burgerkleding maar wel met hun dienstpistool zichtbaar op de heup; er staat iemand van de militaire politie; drie politiemannen lopen met kogelvrije vesten rond; en een motoragent gaat heen en weer door een verder lege straat.\n\nOm zeven minuten voor negen zijn ook Hugo Essed en Eddy Wijngaarde bij de Krijgsraad aangekomen. De een is de advocaat van de nabestaanden, de ander de broer van Frank, een van de vijftien mensen die op 8 december 1982, ten tijde van het militaire bewind onder leiding van een toen nog jonge Desi Bouterse, op gruwelijke wijze zijn gemarteld en vermoord. De nabestaanden en hun advocaat hebben in al die bijna 39 jaren de hoop op gerechtigheid nooit opgegeven.\n\nBij de Julianastraat, om de hoek van de Krijgsraad, klinkt opgewonden geschreeuw. 'Bouterse gaat nergens heen', scanderen enkele tientallen aanhangers. De plek waar zij dit doen, is bijzonder omdat ertegenover het gebouw staat van de ambassade van Nederland, de vroegere koloniale machthebber in Suriname, die volgens Bouterse en de zijnen nog altijd een ondermijnende rol wil spelen in het land dat in 1975 onafhankelijk werd.\n\n'Er is maar één president in het land en dat is Bouterse', roepen de NDP-getrouwen in het Sranan Tongo, de inheemse landstaal.\n\nEven lijkt het erop dat een konvooi auto's met daarin hun geliefde leider voorbij komt gedenderd, maar duidelijk is het niet. De terreinwagens begeven zich in elk geval niet in de richting van de Krijgsraad.\n\nZiek gemeld\n\nZo'n twintig minuten later komt aan alle opgebouwde spanning plotseling een einde. Rechter Cynthia Valstein-Montor acht het bewijs voor moord opnieuw wettig en overtuigend bewezen. Irwan Kanhai, de advocaat van Desi Bouterse, heeft zijn cliënt ziek gemeld, dus de verdachte is opnieuw niet bij zijn veroordeling - twintig jaar cel - aanwezig. De rechter gelast geen onmiddellijke gevangenneming. Bouterse blijft voorlopig op vrije voeten en zijn advocaat zal hoger beroep aantekenen: dat wordt dan echt de allerlaatste fase van het proces.\n\nBuiten het gebouw van de Krijgsraad geeft advocaat Hugo Essed een eerste commentaar. 'Ik denk niet dat de weg nu nog lang moet zijn', zegt hij. 'In de verzetszaak zijn geen nieuwe feiten naar boven gekomen. Als de heer Bouterse zich blijft beroepen op zijn zwijgrecht, zal dat ook voor het hoger beroep gelden. En dan kunnen we dus relatief snel een einduitspraak hebben.'\n\nEddy Wijngaarde toont zich teleurgesteld. 'Bouterse heeft een verzetszaak aangespannen zonder ook maar één nieuw feit aan te dragen. De rechter had hem daarmee kunnen aanspreken op belediging van het Hof en hem kunnen laten arresteren. We moeten in Suriname de moraliteit herstellen. De laatste tijd is de rechtspraak in ons land enorm in aanzien gestegen. En terecht. Maar dat had ook vandaag het punt moeten zijn: wij zijn rechters en wij laten niet met ons sollen.'\n\nDe broer van de vermoorde Frank Wijngaarde is ontevreden, maar behoudt zijn waardigheid. De Mgr. Wulfinghstraat is alweer helemaal leeg. De zon schijnt fel op het gebouw van de Krijgsraad. Het is één minuut over half tien.\n\nHugo Essed\n\nAdvocaat van de nabestaanden","intensity":0,"negativity":0,"cluster_id":21,"similar_texts":"text655"},{"id":"27","publisher":"Trouw","date":"2021-08-31","url":"https://krant.trouw.nl/titles/trouw/8321/publications/1342/articles/1436529/12/6","title":"Burgemeester Milaan boos om torenbrand","text":"### Italië\n\nBurgemeester Beppe Sala van Milaan eist duidelijkheid over hoe een brand in een woontoren zich zondag zo snel kon uitbreiden. De brand brak uit op de vijftiende verdieping en verspreidde zich snel via de gevelplaten aan de buitenkant van het gebouw. \"Deze toren is tien jaar geleden gebouwd en het is onacceptabel dat zo'n modern gebouw volledig kwetsbaar blijkt\", aldus de burgemeester. De brand is nog altijd niet volledig geblust. Volgens de brandweer heeft iedereen op tijd uit het gebouw kunnen ontsnappen.","intensity":0,"negativity":1,"cluster_id":41,"similar_texts":"text336"},{"id":"28","publisher":"Trouw","date":"2021-09-01","url":"https://krant.trouw.nl/titles/trouw/8321/publications/1343/articles/1437431/12/5","title":"Californiërs op de vlucht voor bosbranden","text":"Duizenden inwoners van South Lake Tahoe, in het noorden van de Amerikaanse staat Californië, hebben gisteren hun huizen moeten verlaten wegens een grote bosbrand die het stadje van 22.000 inwoners bedreigt. De zogeheten Caldor-brand woedt sinds 14 augustus en heeft al honderden gebouwen en meer dan 700 vierkante kilometer land in de as gelegd. In Californië, dat geplaagd wordt door droogte, woeden op het moment meerdere bosbranden. De grootste, de Dixie-brand, heeft al bijna 3000 vierkante kilometer land afgebrand.","intensity":0,"negativity":0,"cluster_id":2,"similar_texts":"text103"},{"id":"29","publisher":"Algemeen Dagblad","date":"2021-09-01","url":"https://krant.ad.nl/titles/algemeendagblad/7908/publications/25918/articles/1437424/31/1","title":"Captain, aanjager en verbinder bij Oranje is terug","text":"'STERKERE SAMMEN'. Oftewel: samen sterker. Die strijdkreet prijkt in witte letters op een rood spandoek aan de gevel van het Ullevaal Stadion. Het is dinsdagmiddag en in Oslo zijn ze al klaar voor de kraker tegen Nederland. Op het plein voor het stadion is het druk. De laatste dozen met shirts en sjaals worden uitgepakt, want de nieuwe fanshop van de Noorse voetbalbond opent op 1 september officieel de deuren.  \n  \nHaaland, Ødegaard en de bij ons onbekende Watford-spits Joshua King zijn de populairste shirtnamen. Maar ook de naam 'Van Dijk' zegt een paar jongens op een bankje in de zon genoeg.  \n  \n,,Hij is de beste verdediger ter wereld'', sprak Erling Haaland zelf deze week over Van Dijk (30). ,,Zei hij dat, ja? Dat is aardig van hem'', zei Van Dijk op zijn beurt over dat compliment.  \n  \nVanavond komen ze elkaar tegen in een sleutelduel in de WK-kwalificatie. Voor de van een knieblessure herstelde Van Dijk is Noorwegen - Nederland ook weer zijn eerste interland in elf maanden. De laatste keer was in oktober 2020, vriendschappelijk in Italië. Het werd 1-1 bij de eerste week in een 5-3-2-systeem onder Frank de Boer.  \n  \nNu zit Van Dijk in zijn eerste week onder diens opvolger. Wat hij al merkt van de aanwezigheid van Louis van Gaal? ,,Het leeft. Iedereen is scherp. Van Gaal heeft een geweldige carrière en brengt wat extra's mee. Dat is meteen al duidelijk.''  \n  \nVan Dijk was de eerste speler naar wie Van Gaal belde toen de KNVB hem in juli benaderde. In dat gesprek vroeg Van Gaal meteen of het klopte dat de bepalende spelers van Oranje een jaar eerder nog tegen zijn komst waren geweest. Van Dijk ontkende. ,,We hebben destijds inderdaad een gesprek gehad met de KNVB. Daarin hebben we duidelijk gemaakt wat wij vonden. Zónder namen te noemen. Er is door de spelersgroep nooit gezegd dat de huidige bondscoach het niet moest worden. Ook niet dat Frank de Boer het wél moest worden. Wij hadden een goed gevoel bij de lijn die er was onder Ronald Koeman. De bond is aan de slag gegaan en heeft De Boer aangesteld. Jammer genoeg is het niet geworden wat iedereen ervan hoopte.''  \n  \nVan Dijk zelf zette kort voor het mislukte EK een streep door zijn deelname. Met pijn in het hart. ,,Hoe ik het EK daarna heb beleefd? Het was heel moeilijk om te moeten toekijken. Tegen Tsjechië was ik net zo teleurgesteld als die jongens. Als ik een verklaring had waarom het team zo in elkaar zakte, zeker na de rode kaart, dan zou het makkelijk zijn. Maar het was heel duidelijk dát het in elkaar zakte. Dat moet nu beter gaan.''  \n  \nMet hijzelf terug in de rol van captain, aanjager, verbinder. Hij voelt dat hij 'weer helemaal de oude is.' ,,Ik heb wedstrijden nodig en die krijg ik nu bij Liverpool. Ik heb geen afspraken met de club gemaakt hoeveel ik bij Oranje ga spelen, wel heb ik er met de trainer (Jürgen Klopp, red.) over gepraat. We houden deze week goed contact met elkaar. Ik heb er vooral heel veel zin in.''","intensity":0,"negativity":1,"cluster_id":60,"similar_texts":"text516"},{"id":"30","publisher":"NRC Handelsblad","date":"2021-08-31","url":"https://www.nrc.nl/nieuws/2021/08/31/cda-en-vvd-willen-niet-met-pvda-en-groenlinks-onderhandelen-a4056616#20210831-79780-102","title":"CDA en VVD willen  niet met PvdA   én GroenLinks onderhandelen ","text":"Regeerakkoord,CDA en VVD willen niet met de linkse partijen onderhandelen over een regeerakkoord. Dat hebben Jesse Klaver (GroenLinks) en Lilianne Ploumen (PvdA) dinsdag na hun gesprek met informateur Mariëtte Hamer gezegd. Volgens Klaver zien het CDA en de VVD te veel verschillen in de verkiezingsprogramma’s. „Die zijn wat ons betreft niet onoverbrugbaar.”Ploumen: „VVD en CDA hebben ons zojuist laten weten dat ze niet met ons willen praten over de inhoud van een mogelijk regeerakkoord. Ik vind dat heel erg jammer. Ik had graag onderhandeld met VVD en CDA.”VVD-leider Rutte herhaalde wat hij eerder heeft gezegd – dat hij wel met een van twee linkse partijen wil praten. De VVD heeft een voorkeur voor samenwerking met de ChristenUnie.Klaver noemde het dichtgooien van de deur „on-Nederlands”. „De twee partijen hebben aangegeven dat ze inhoudelijke onderhandelingen weigeren in te gaan. Dat past niet in een democratie, dat is de grote verliezer. En dat is zonde.” Volgens Klaver is onduidelijk wat de reden precies is. „Ze probeerden aan te geven waar de verschillen zaten. Het hele idee van een formatie is kijken of je compromissen kunt sluiten.” Ploumen zei dat het nooit duidelijk is of je er met elkaar uitkomt. „Dat gesprek hebben we niet eens kunnen hebben. We willen over de inhoud praten, we zien best wel de verschillen.”Volgens Klaver zijn CDA en VVD gezwicht voor de „beeldvorming”. „Stel dat je samenwerkt met twee linkse partijen, dan sta je er niet krachtig genoeg voor. De beeldvorming wint het voor mijn gevoel van wat belangrijk en nodig is in Nederland.” (NRC)Formatie pagina 5\n\nEen versie van\n\ndit artikel\n\nverscheen ook in\n\nNRC Handelsblad\n\nvan 31 augustus 2021","intensity":0,"negativity":1,"cluster_id":9,"similar_texts":"text125"},{"id":"31","publisher":"De Telegraaf","date":"2021-09-01","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/4673b5d06cd7e49ab3f4e532bc681962/web/OPS/cciobjects.json&hash=44c370bf6be982ff3e42#/pages/12","title":"Cel geëist voor datadiefstal uit GGD-bank","text":"Cel geëist voor datadiefstal uit GGD-bank\n\nAmin L. (l.) en Mohammed Z. in de rechtbank van Utrecht. \n\nIllustratie ANP/hh\n\ndoor Chris Ververs\n\nUtrecht Een dubbele rechtszaak op de rechtbank in Utrecht dinsdag. Twee mannen uit Alblasserdam en Heiloo moesten zich verantwoorden voor identiteitsdiefstal uit het zogenaamde CoronIT-systeem van de GGD in Alblasserdam, Utrecht, Amsterdam en Heiloo. Tegen beiden is een gevangenisstraf geëist.\n\nDe verdachten zijn geen bekenden van elkaar en stonden dus niet gezamenlijk terecht. Eerst was de 23-jarige Amin L. uit Alblasserdam aan de beurt. De jonge student fiscaal recht ging tijdens het hoogtepunt van de coronacrisis aan de slag bij Teleperformance, het callcenter van de GGD waar mensen naartoe konden bellen om de uitslag van een test te horen of een vaccinatie-afspraak te maken. \n\nL. ervoer naar eigen zeggen een echt ’wow-gevoel’ toen hij doorkreeg dat hij als medewerker gegevens van ’al die Nederlanders’ kon inzien. Zo zocht hij op Jorik Scholten, beter bekend als Lil’ Kleine en klikte hij op de zwaarbeveiligde misdaadverslaggever John van den Heuvel, de (inmiddels vermoorde) Peter R. de Vries en politicus Jesse Klaver. \n\nDe zaak kwam aan het licht door onderzoek van RTL Nieuws over een enorm datalek bij de GGD. Miljoenen privégegevens van Nederlanders uit twee registratiesystemen van de GGD zouden op internet illegaal worden verhandeld. \n\nWaar L. wel screenshots van BN’ers maakte en doorstuurde naar een vriend die ook bij de GGD werkte, verdiende hij er nooit een cent aan. Toch was het reden voor justitie om hem door een zwaarbewapend arrestatieteam van straat te plukken en hem een maand lang vast te zetten. \n\nTerwijl – zo zei ook L.’s advocaat, die vrijspraak bepleitte – hij nooit het idee heeft gehad dat hij iets verkeerd deed. De verdachte moest zijn studie onderbreken en vreest zijn huidige baan te verliezen als hij veroordeeld wordt. „Ik denk altijd aan iemand anders en zou nooit iemands leven of privacy in gevaar willen brengen.”\n\nDe officier van justitie had geen boodschap aan de krokodillentranen. Ze verweet L. juist in de moeilijke coronatijd het vertrouwen te hebben beschaamd in GGD en overheid. De testbereidheid zou zelfs afgenomen zijn door toedoen van verdachte. Daarom eist het OM een gevangenisstraf van zes maanden waarvan drie maanden voorwaardelijk. \n\nDe tweede verdachte is Mohammed Z. uit Heiloo. Deze 21-jarige student commerciële economie probeerde als GGD-medewerker wel degelijk geld te verdienen aan persoonsgegevens. Hij bood 226 keer privégegevens te koop aan op chatdienst Telegram. Dat leidde één keer tot een succesvolle transactie in de vorm van vijftig euro aan bitcoin.\n\nNet als tijdens een eerdere pro-formazitting claimde Z. zich er niet van bewust te zijn geweest hoe ernstig het was en dat wat hij deed strafbaar was. Een bewustzijn dat hij volgens het OM wel had moeten hebben. \n\nDe officier kwam ’s middags met min of meer dezelfde verwijten, maar woog zwaar mee dat Z. via chatdienst Telegram zijn ’waar’ aan de man probeerde te brengen. Tegen Z. luidde de eis: een gevangenisstraf van twaalf maanden, waarvan vier maanden voorwaardelijk en – net als bij L. – een proeftijd van twee jaar. \n\nOok in Z.’s geval pleitte de verdediging voor vrijspraak waarbij de vergelijking werd gemaakt met een snoeppot. „Snoepen is slecht. Maar als een kind alleen thuis is, blijft de zak echt niet onaangeroerd.” Met deze beeldspraak doelde de advocaat op de vrij toegankelijke privégegevens voor GGD-medewerkers die zo van de gelegenheid de dief maakten.\n\nZ. zei in zijn laatste woord veel nagedacht te hebben over de situatie en bood zijn ’oprechte excuses’ aan. \n\nDe rechter doet over\n\ntwee weken uitspraak. \n\n’Wow-gevoel’ bij zien van al die testgegevens","intensity":0,"negativity":0,"cluster_id":1,"similar_texts":"text140"},{"id":"32","publisher":"Algemeen Dagblad","date":"2021-09-01","url":"https://krant.ad.nl/titles/algemeendagblad/7908/publications/25918/articles/1437424/3/2","title":"Chagrijn bij D66, PvdA en GL zijn ontstemd","text":"Zeker Jesse Klaver (GroenLinks) kon zijn ergernis niet verbergen en sprak van een 'on-Nederlands' tafereel dat er niet eens aan onderhandelen is begonnen. ,,VVD en CDA wijzen alleen maar op de verschillen, maar de formatie is er juist om verschillen te overbruggen. Wij zijn als politici verplicht om te proberen dit land verder te helpen.''  \n  \nSamen hebben VVD, D66 en CDA 72 zetels in de Tweede Kamer. Dat maakt dat er met de steun van één oppositiepartij al een meerderheid in de Tweede Kamer kan worden gevonden. In de senaat komen de drie partijen zeven zetels tekort voor een meerderheid.  \n  \nVolgens PvdA-leider Lilianne Ploumen berokkenen VVD en CDA het land schade door gesprekken met de PvdA-GroenLinkscombinatie te weigeren. ,,Nederland zit te wachten op oplossingen voor de klimaatcrisis, de woningcrisis, de ongelijkheid en al die oplossingen raken nu een beetje uit het zicht.''  \n  \nMaar volgens Rutte zijn de inhoudelijke verschillen tussen de partijen VVD en CDA enerzijds en PvdA en GroenLinks anderzijds veel te groot.  \n  \nZowel VVD als CDA waren bereid om met één linkse partij te gaan onderhandelen. De afgelopen maanden leefde binnen VVD en CDA de hoop dat PvdA en GroenLinks elkaar zouden loslaten en één van de twee in een kabinet zou stappen. ,,Dat gaat niet gebeuren'', zei Ploumen gisteren nog eens. Nadat in de ochtend GroenLinks en PvdA de bons was gegeven, gooide Sigrid Kaag (D66) een uur later de deur in het slot voor de CU.","intensity":0,"negativity":2,"cluster_id":9,"similar_texts":"text71"},{"id":"33","publisher":"Algemeen Dagblad","date":"2021-08-31","url":"https://krant.ad.nl/titles/algemeendagblad/7908/publications/25900/articles/1436531/2/7","title":"China stelt grens aan gamen voor kinderen","text":"Uit bezorgdheid over gameverslaving heeft China regels ingevoerd waardoor kinderen niet meer dan drie uur per week online mogen gamen. Aanbieders van spelletjes moeten de identiteit verifiëren van degenen die inloggen. De overheid ziet daar weer op toe.","intensity":0,"negativity":0,"cluster_id":64,"similar_texts":"text709"},{"id":"34","publisher":"NRC Handelsblad","date":"2021-08-31","url":"https://www.nrc.nl/nieuws/2021/08/31/gameverslaving-chinese-kinderen-mogen-drie-uur-per-week-gamen-a4056583#20210831-79780-112","title":"Chinese kinderen mogen drie uur per week gamen","text":"De Chinese autoriteiten hebben nieuwe regels ingevoerd waardoor kinderen niet meer dan drie uur per week online mogen gamen. Er gold al een beperking van anderhalf uur per dag. De regels zijn ingevoerd uit bezorgdheid over gameverslaving. Alleen op vrijdagen, weekenden en feestdagen mogen mensen onder 18 jaar onlinespellen spelen van 20.00 tot 21.00u. Buiten die tijden mogen aanbieders van onlinespellen geen diensten verschaffen aan kinderen. Die moeten ook de identiteit van jonge gamers verifiëren als ze willen inloggen. Autoriteiten gaan erop toezien dat gamebedrijven de regels handhaven. (ANP)\n\nEen versie van\n\ndit artikel\n\nverscheen ook in\n\nNRC Handelsblad\n\nvan 31 augustus 2021\n\nEen versie van\n\ndit artikel\n\nverscheen ook in\n\nNRC in de ochtend\n\nvan 31 augustus 2021","intensity":0,"negativity":1,"cluster_id":64,"similar_texts":"text573"},{"id":"35","publisher":"Algemeen Dagblad","date":"2021-09-01","url":"https://krant.ad.nl/titles/algemeendagblad/7908/publications/25918/articles/1437424/9/1","title":"Consumentenbond sleept TikTok voor de rechter","text":"Zo'n 1,5 miljoen mensen gebruiken in Nederland de app TikTok, waarmee ze korte filmpjes van zichzelf kunnen delen met anderen. Volgens de Consumentenbond verzamelt het bedrijf al jaren gegevens zoals geboortedata, telefoonnummers en e-mailadressen, maar ook gevoelige informatie zoals seksuele voorkeuren, religieuze overtuiging en zelfs biometrische gegevens om gericht advertenties te kunnen tonen.  \n  \nVoor de zomer legde de Consumentenbond samen met de stichting Take Back Your Privacy al een claim neer bij het bedrijf. Gesprekken die hierna volgden liepen volgens de bond op niets uit, waardoor nu niets anders rest dan naar de rechter te stappen.  \n  \nDe twee partijen willen dat TikTok stopt met het illegaal verzamelen van persoonsgegevens en eisen een vast bedrag per kind dat varieert van 1000 tot 1500 euro. ,,TikTok heeft op schandalige wijze misbruik gemaakt van soms nog heel jonge kinderen. Het heeft ze misleid, hun privacy geschonden en over hun rug grove winst gemaakt'', aldus Consumentenbond-directeur Sandra Molenaar. ,,Pure uitbuiting, die gecompenseerd moet worden. En wel op een manier die ook afschrikkend werkt voor andere bedrijven die hetzelfde doen.'' In totaal loopt de claim op tot 2 miljard euro.\n\nOnderscheid\n\nTikTok deed lange tijd relatief weinig om de privacy van minderjarige gebruikers te beschermen. De app maakte geen onderscheid tussen volwassen gebruikers en kinderen, waardoor hun privégegevens zoals kijkgedrag, interesses en hun namen op dezelfde manier werden verwerkt. TikTok liet eerder weten dat het bedrijf er veel aan doet om de veiligheid van jonge gebruikers te garanderen. In januari kwam er een nieuw privacybeleid. Zo zouden accounts van gebruikers tussen de 13 en 15 jaar standaard op privé worden gezet. Onbekenden kunnen hun video's niet automatisch zien. Moderators weren daarnaast ongepaste video's en gebruikers kunnen aanstootgevend materiaal rapporteren.  \n  \nDe appbeheerder schorst ook iedere gebruiker die jonger dan 13 jaar blijkt te zijn. Maar omdat alle privacymaatregelen relatief nieuw zijn, richten veel rechtszaken zich op de onrechtmatige dataverzameling bij kinderen tussen 2018 en 2021.","intensity":0,"negativity":0,"cluster_id":32,"similar_texts":"text424"},{"id":"36","publisher":"Algemeen Dagblad","date":"2021-09-01","url":"https://krant.ad.nl/titles/algemeendagblad/7908/publications/25918/articles/1437424/23/1","title":"De briljantste rapper is de weg kwijt","text":"### Recensie Kanye west\n\nKanye West weet al jaren met een permanente stroom aan grote en kleine relletjes de aandacht op zichzelf gericht te houden. Zijn huwelijk met (en scheiding van) Kim Kardashian, steun aan Donald Trump, worsteling met psychische problemen, gesneefde poging om president te worden en onnavolgbare tirades tijdens interviews of concerten: enerzijds maakt de controverse deel uit van de artiest die West is, anderzijds leiden ze af van wat hem tot een van de belangrijkste figuren in de populaire cultuur van deze eeuw maakte: zijn muziek.  \n  \nWant of West nu een egomane gek of een muzikaal genie is (een combinatie van beiden lijkt het meest waarschijnlijk), met de zeven albums die hij tussen 2004 en 2016 uitbracht - van zijn debuutplaat The College Dropout tot The Life of Pablo - zette hij een monumentale reeks neer die bepalend was voor het geluid van de hedendaagse popmuziek. Zijn magnum opus My Beautiful Dark Twisted Fantasy uit 2010 wordt alom nog steeds beschouwd als het beste hiphopalbum ooit gemaakt.  \n  \nMaar naarmate Wests (hij veranderde zijn naam onlangs in 'Ye') uitspattingen de overhand kregen, raakte hij ook muzikaal steeds meer de weg kwijt. Het ultrakorte Ye (slechts 23 minuten) was meer een collage onafgemaakte schetsen van nummers dan een volwaardig album en ook Jesus is King, waarin hij zijn liefde voor God beleed, was weinig overtuigend.\n\nZoekend\n\nOp Donda lijkt West zoekender dan ooit. Het album duurt 108 minuten en bevat 27 nummers. Dat zijn er zeker 20 teveel. Het album mist samenhang, liedjes zijn veel te lang uitgesponnen en de teksten missen de scherpte en spitsvondigheid die Wests vroegere werk zo onweerstaanbaar maakten. Sterke momenten zijn er wel, zoals het grimmige rapnummer Off the Grid, de gospel van Keep the Spirit Alive en Believe what I say, met een sample van Lauryn Hills Doo Wop (That thing). Maar daar tegenover staan te veel richtingloze nummers die slechts als opvulling van het album dienen. En waar West vroeger nog maatschappelijk relevante thema's aansneed en zijn opgeblazen ego nog kon relativeren met humor en zelfspot, begint zijn religieuze gezever op Donda gaandeweg irritant te worden. 'I talk to god everyday, that's my bestie, they are playing soccer in my backyard I think I see Messi' is een draak van een punchline.  \n  \nNu is bij het recenseren van Wests werk wel enige voorzichtigheid geboden: bij eerdere albums ontpopte de brille zich ook pas na verloop van tijd. 808s & Heartbreak uit 2008 werd lauwtjes ontvangen, maar bleek een baanbrekend album voor het gebruik van autotune, en het avant-gardistische Yeezus stuitte aanvankelijk op onbegrip, maar wordt inmiddels beschouwd als een van de artistieke hoogtepunten in Wests loopbaan.  \n  \nToch lijkt de kans klein dat Donda over tien jaar als een keerpunt voor West wordt beschouwd. De eens zo briljante rapper en producer lijkt ook in de studio de weg kwijt te zijn. Op Yikes, een van de weinige hoogtepunten van zijn album Ye, noemt West de bipolaire stoornis waar hij mee kampt zijn 'superpower'. Het zou ervoor zorgen dat momenten van somberte en neerslachtigheid worden afgewisseld met perioden waarin hij hypercreatief en gefocust is. Het is juist die focus die hij nu al enige jaren kwijt lijkt te zijn.  \n  \nDonda  \n  \nKanye West","intensity":0,"negativity":1,"cluster_id":47,"similar_texts":"text717"},{"id":"37","publisher":"NRC Handelsblad","date":"2021-08-31","url":"https://www.nrc.nl/nieuws/2021/08/30/de-dode-bruinvissen-spoelen-aan-met-tientallen-tegelijk-a4056568#20210831-79780-112","title":"De dode bruinvissen spoelen  aan met tientallen tegelijk","text":"Sterfte Waaraan  stierven tientallen bruinvissen? Onderzoeker  Lonneke IJsseldijk heeft de eerste op de snijtafel. „Ze zijn  tegelijk overleden.”    ,Op de Waddeneilanden spoelen sinds vorige week woensdag dagelijks zo’n twintig dode bruinvissen aan. Er stranden dagelijks bruinvissen op de Nederlandse kust, maar zoveel tegelijk is ongewoon. „Opvallend is dat de dieren die tegelijk aanspoelen allemaal in dezelfde staat van ontbinding zijn”, zegt bruinvisonderzoeker Lonneke IJsseldijk van de Universiteit Utrecht. „De dieren die gisteren op de kust belandden, zagen er al een stuk slechter uit dan de dieren die woensdag op het strand terechtkwamen.” Het lijkt er dus op dat alle dieren ongeveer tegelijk overleden zijn. Om hoeveel dieren het gaat, is nog niet bekend, maar IJsseldijk vermoedt dat het om enkele tientallen gaat. „Zaterdag waren het er alleen op Ameland al twintig. Dan gaat het hard.” Er leven volop bruinvissen in het Nederlandse deel van de Noordzee, schattingen gaan uit van zo’n 85.000. Dagelijks stranden enkele van die walvissen op de Nederlandse kust. Vorig jaar waren het er 431. Maar zoveel tegelijk is ongewoon. IJsseldijk: „Dit jaar was tot nu toe een rustig jaar met circa 300 aangespoelde dieren, maar wellicht dat het nu alsnog een druk jaar wordt.”\n\nLees ook: Langs de Noordzee spoelen steeds vaker bruinvissen aan\n\nVrijwilligers van het Nederlandse Strandingsnetwerk verzamelen de aangespoelde dieren, begraven ze of brengen ze naar Utrecht, waar IJsseldijk de doodsoorzaak onderzoekt. Ze onderzoekt tussen de vijftig en honderd dieren per jaar. De bioloog heeft vijfentwintig dieren van de massastranding in de vriezer liggen om te onderzoeken en verwacht dat het daarbij blijft. Dieren die nu nog aanspoelen zijn al te ver ontbonden om de doodsoorzaak goed te achterhalen. „Daarnaast is het logistiek gezien onmogelijk om alle dieren hierheen te brengen en te onderzoeken. Het zijn dieren van gemiddeld vijftig kilo. Zoveel opslagcapaciteit hebben we hier niet in de vriezers. Maar ik denk dat deze subset representatief is voor de hele groep.”Explosie of virusIJsseldijk begint woensdag met het pathologisch onderzoek maar was zelf al zo nieuwsgierig dat ze alvast een walvis wilde bekijken. „Hij ligt nu voor me op de snijtafel. Hij is niet fris.” Over de doodsoorzaak kan ze nog weinig zeggen, maar opvallend is dat het allemaal volwassen dieren zijn. „In 2011 hebben we ook een massastranding gehad. Dat waren allemaal jonge, verhongerde dieren. Als volwassen dieren tegelijk doodgaan, kan dat bijvoorbeeld komen door explosies op zee of door een virusinfectie.” Het ministerie van Defensie zoekt momenteel uit of er de afgelopen weken militaire oefeningen zijn geweest of dat er bommen tot ontploffing zijn gebracht. Bij alle dieren bekijkt IJsseldijk eerst de buitenkant. Zo kijkt ze naar het gewicht en of er opvallende abcessen te zien zijn of parasieten. Daarna maakt ze het dier open en onderzoekt ze alle organen een voor een. „Als er nog eten in de maag zit, heeft het dier recent nog vis gevangen en zal de dood waarschijnlijk plotseling zijn gekomen. Als het dier al verzwakt was door ziekte, zit er vaak onvoldoende voedsel in de maag.” Na IJsseldijks onderzoek gaan alle magen naar Wageningen, waar onderzoekers uitpluizen wát een dier gegeten heeft. Met behulp van PCR-testen, kan IJsseldijk uitzoeken of de bruinvissen besmet zijn met bepaalde virussen. „Ik wil bijvoorbeeld naar het morbillivirus kijken, een virus dat eerder voor grootschalige sterfte onder dolfijnen heeft gezorgd.”DrijfmodellenMet drijfmodellen zouden onderzoekers kunnen achterhalen waar de dieren zijn overleden. Gezien de staat van ontbinding denkt IJsseldijk dat de eerste bruinvissen die aanspoelden drie dagen dood waren. „Vermoedelijk komen de dieren uit het Noorden aangezien de strandingen op de eilanden begonnen, en sinds gisteren ook de Groningse kust bereiken.” De bioloog houdt nauw contact met Deense en Duitse onderzoekers of daar ook walvissen strandden. „Tot nu toe hebben zij niets opvallends gezien.” Volgens IJsseldijk is het einde voorlopig nog niet in zicht. „Misschien hebben we de piek nog niet eens gehad. Als dit nog een paar dagen doorgaat, kan dat hier voor de populatie bruinvissen wel een probleem worden.”\n\nEen versie van\n\ndit artikel\n\nverscheen ook in\n\nNRC Handelsblad\n\nvan 31 augustus 2021\n\nEen versie van\n\ndit artikel\n\nverscheen ook in\n\nNRC in de ochtend\n\nvan 31 augustus 2021","intensity":0,"negativity":0,"cluster_id":46,"similar_texts":"text353"},{"id":"38","publisher":"Trouw","date":"2021-08-31","url":"https://krant.trouw.nl/titles/trouw/8321/publications/1342/articles/1436529/3/2","title":"De lippen blijven stijf op elkaar op het Binnenhof","text":"\"Ik weet dat jullie je kapot ergeren dat we niks kunnen zeggen\", aldus demissionair premier Mark Rutte na zijn gesprek gisteren. De verkiezingen zijn nu ruim vijf maanden geleden. Daarmee groeit de ergernis in de Tweede Kamer en ver daarbuiten dat partijen om elkaar heen blijven draaien als manen om hun planeet. De formatie die nog niet eens begonnen is, staat inmiddels in de top-3 van langste 'formaties' ooit. Alleen het derde kabinet van Rutte (2017) en het eerste kabinet van Dries van Agt (1977) duurden langer om samen te stellen.  \n  \nToch kan het niet anders of deze week moet het hoge woord eruit: willen VVD en CDA met beide linkse partijen om tafel, of toch niet? Want dat is de optie die eerst geprobeerd óf uitgesloten moet worden. Andere opties als voortzetting van het huidige kabinet, een minderheidskabinet of zelfs nieuwe verkiezingen komen pas daarna in beeld. Vandaag gaan de gesprekken met Hamer verder. Een kleine complicatie is dat D66-leider Kaag als minister van buitenlandse zaken ook zo snel mogelijk naar Turkije, Qatar en Pakistan moet, om verdere evacuaties uit Afghanistan te bespreken.  \n  \nIn de ochtend zijn Jesse Klaver van GroenLinks en Lilianne Ploumen van de PvdA nog optimistisch gestemd als ze het Binnenhof betreden, op weg naar de Stadhouderskamer. Afgelopen weekend hebben de leden van beide linkse partijen hun fiat gegeven aan de hechte samenwerking tijdens de formatie, tot opluchting van de partijleiders. Al blijft er onder de leden veel weerzin tegen regeren met Rutte.  \n  \nVoor VVD en CDA is de belofte dat PvdA en GroenLinks als één team zullen opereren niet voldoende. Rutte en D66-leider Sigrid Kaag krijgen kort na het middaguur gezelschap van CDA-voorman Wopke Hoekstra, maar de verwachte duidelijkheid blijft ook na een paar uur praten met Hamer uit. Hoekstra zegt na afloop zich 'ongemakkelijk' te voelen dat hij niets kan zeggen over het proces.  \n  \nDaarmee stellen ze het uithoudingsvermogen van SER-voorzitter Mariëtte Hamer - toch gevormd in de polderklei - zwaar op de proef. Keer op keer spreekt Hamer de afgelopen maanden met de leiders van VVD, D66, CDA, GroenLinks, PvdA en ChristenUnie, in wisselende samenstelling. Maar tot op de dag van vandaag houden de partijen elkaar gevangen met onderlinge blokkades. D66 wil niet opnieuw met de ChristenUnie vanwege de verschillen op medisch-ethische standpunten, VVD en CDA willen niet met de linkse partijen samen. Volgens Rutte is zo'n coalitie van vijf partijen - nog altijd de grote voorkeur van Kaag - instabiel.  \n  \nOok Hamers werkwijze krijgt kritiek van de Tweede Kamer. Haar rondgang langs allerhande experts kost veel tijd, en levert uiteindelijk vlak voor het zomerreces een weinig verrassend rijtje op van prangende thema's voor een nieuw te vormen kabinet. Hamer is sinds half mei aan het werk, nadat Herman Tjeenk Willink de eerste scherven van de affaire rond Pieter Omtzigt had opgeraapt.  \n  \nWat sinds het zomerreces op tafel ligt is een stuk dat Rutte en Kaag schreven in opdracht van de informateur. De inhoud is grotendeels nog onbekend. Het moet de basis vormen voor verdere gesprekken deze weken. PvdA en GroenLinks zien er wel wat in, de ChristenUnie niet. Maar voor Hamer haar eindverslag inlevert, is het wachten deze week op uitsluitsel van Rutte en Hoekstra.","intensity":0,"negativity":1,"cluster_id":70,"similar_texts":"text461"},{"id":"39","publisher":"De Volkskrant","date":"2021-08-31","url":"https://krant.volkskrant.nl/titles/volkskrant/7929/publications/1347/articles/1436525/31/1","title":"De vrouw die iedereen beduvelde: Biden, Kissinger, dokters en hun patiënten","text":"### Elizabeth Holmes\n\nOok Joe Biden tuinde in de bloedzwendel van Elizabeth Holmes. Het gebeurde op 23 juli 2015 in Newark, Californië. De toenmalige Amerikaanse vicepresident was op bezoek bij Holmes' bedrijf Theranos, dat een revolutie in de medische wereld beloofde te ontketenen met de 'miniLab', een zwart kastje ter grootte van een magnetron. Met niet meer dan één druppel bloed via een pijnloze vingerprik kon de miniLab een scala aan bloedwaardes meten, beweerde Holmes, zoals het cholesterolgehalte, de hoeveelheid rode bloedcellen en de aanwezigheid van het zikavirus.  \n  \n'Je hoeft alleen maar door dit gebouw te lopen om te zien waar innovatie allemaal om draait', jubelde Biden na afloop over het 'laboratorium van de toekomst', waar de zoals altijd in een zwarte coltrui gestoken Holmes - naar haar grote voorbeeld Steve Jobs - hem langs de rijen met miniLabs had gegidst. 'Wat me nog het meest opwindt', zei Biden over de apparaten, 'is het diagnostische vermogen om kankers en hart- en vaatziekten vroeg op te sporen.'  \n  \nEr zat alleen een addertje onder het gras: Biden was zojuist rondgeleid in een neplaboratorium. In opdracht van Holmes had een ploeg Theranos-werknemers in allerijl een ruimte in het bedrijfspand leeggehaald, overgeschilderd en voorzien van metalen schappen, die ze vol hadden geplempt met miniLabs, zoals John Carreyrou beschrijft in zijn boek Bad Blood. Met deze laboratorische variant van een potemkindorp kon Holmes het echte lab van Theranos verborgen houden.  \n  \nDaar stonden de gekraakte apparaten van het Duitse Siemens waarop Theranos in het grootste geheim zijn bloedtesten uitvoerde. De eigen apparaten waren zo onnauwkeurig dat je bijna net zo goed een muntje kon opgooien. Zo bleken de testosteronmetingen van Theranos - een kofferwoord van 'therapie' en 'diagnose' - in liefst 87 procent van de gevallen niet te kloppen. Hetzelfde gold voor 22 procent van de prostaatkankeranalyses.  \n  \nVandaag verschijnt Elizabeth Anne Holmes (1984) voor de rechter in San Jose, drie jaar na de ondergang van haar bedrijf, dat op het hoogtepunt bijna tien miljard dollar waard was en van Holmes 's werelds jongste vrouwelijke selfmade miljardair had gemaakt. 'Hoewel Theranos tegenover artsen en patiënten beweerde nauwkeurige, snelle, betrouwbare en goedkope bloedtesten en resultaten te kunnen leveren', luidt de aanklacht tegen Holmes en haar ex-compagnon Ramesh Balwani, 'wisten Holmes en Balwani dat de technologie van Theranos in feite niet in staat was om consistent nauwkeurige en betrouwbare resultaten te produceren voor bepaalde bloedtesten.' Holmes en Balwani zeggen onschuldig te zijn.  \n  \nOnder de getuigen bevinden zich patiënten die zeggen te zijn misleid door de bloeduitslagen van Theranos-apparaten, die onder meer in winkels van Walgreens stonden, de grootste Amerikaanse drogisterijketen. Zij kregen na een test bijvoorbeeld te horen dat ze hiv-positief waren, aan prostaatkanker leden of een miskraam hadden, wat allemaal niet bleek te kloppen.  \n  \nJoe Biden was lang niet de enige hotemetoot die zich door Holmes liet bedotten. Ex-ministers van Buitenlandse Zaken Henry Kissinger en wijlen George Shultz lieten zich zelfs verleiden tot een plaats in de raad van bestuur van Theranos, net als viersterrengeneraal James 'Mad Dog' Mattis, de latere minister van Defensie onder president Trump, aan wie Holmes een toekomst voorspiegelde met razendsnelle bloeduitslagen voor gewonde soldaten op het slagveld. Kissinger en Mattis zullen naar verwachting getuigen in het proces, net als mediamagnaat Rupert Murdoch, die zijn investering van 125 miljoen dollar in Theranos uiteindelijk voor de som van een dollar moest verkopen.  \n  \n'We zien een wereld voor ons waarin niemand ooit nog hoeft te zeggen: 'Had ik het maar eerder geweten', een wereld waarin niemand ooit nog te vroeg vaarwel hoeft te zeggen', zei Holmes over de missie waarvoor ze als 19-jarige haar studie chemische technologie aan Stanford had opgegeven: om bloedonderzoek bijna even makkelijk te maken als op de weegschaal stappen. Dankzij Theranos zouden artsen en patiënten niet alleen razendsnel een tekort aan pak 'm beet kalium, vitamine B12 of glucose kunnen opsporen, maar ook kankercellen, ongezonde schildklierwaarden en hiv.  \n  \nDe door Holmes tot de 'iPod's van de gezondheidszorg' gebombardeerde apparaten kampten met zoveel kuren dat ze in de ogen van veel werknemers nooit de markt op hadden gemogen. Wie kritiek leverde, werd op staande voet ontslagen. Dit overkwam hoofd financiën Henry Mosley, die had ontdekt dat Holmes een stel hoge omes van de Zwitserse farmaceut Novartis voor de gek had gehouden. Tijdens een presentatie in Basel had ze nepbloeduitslagen op het computerscherm getoverd, omdat de apparatuur van Theranos weer eens werk weigerde.  \n  \nToen Mosley haar met het bedrog confronteerde, zei ze unverfroren: 'Henry, jij bent geen teamspeler.' Mosley werd op staande voet ontslagen, net als veel dissidente werknemers na hem. In een toespraak in een bedrijfskantine hield ze haar personeel voor dat ze zichzelf als de grondlegger van een religie zag - en wie daar niet in geloofde, kon zijn biezen pakken.\n\n3X ELIZABETH HOLMES\n\nZelfs de stem van Elizabeth Holmes was nep, merkten collega's. Voor de buitenwereld zette ze expres een diepe contralto-stem op, alsof ze het edelgas xenon had ingeademd. Een lage stem zou meer gezag verlenen, blijkt uit veel onderzoeken. In enthousiaste of boze buien vergat ze haar natuurlijke sopraanstem te verbloemen.  \n  \nOp haar 7de probeerde Holmes een tijdmachine uit te vinden, inclusief uitvoerige technische tekeningen, vertelde ze ooit in een interview. Op haar 9de las ze Moby Dick van kaft tot kaft. Op haar 10de besloot ze miljardair te worden, wat uiteindelijk ook lukte, totdat Theranos ten onder ging.  \n  \nHolmes beschuldigt haar ex-vriend en Theranos-compagnon Ramesh 'Sunny' Balwani van emotioneel en seksueel misbruik. Daardoor zou ze niet verantwoordelijk zijn geweest voor haar daden ten tijde van de vermeende misdaden onder haar leiding, luidt het verweer van haar advocaten. Balwani ontkent de beschuldigingen.","intensity":0,"negativity":0,"cluster_id":50,"similar_texts":"text663"},{"id":"40","publisher":"Trouw","date":"2021-08-31","url":"https://krant.trouw.nl/titles/trouw/8321/publications/1342/articles/1436529/12/2","title":"Desi Bouterse opnieuw veroordeeld tot twintig jaar cel","text":"### Decembermoorden\n\nDe Surinaamse oud-president Desi Bouterse is opnieuw veroordeeld tot een celstraf van twintig jaar voor zijn betrokkenheid bij de Decembermoorden in 1982. De Surinaamse krijgsraad maakte de uitspraak gisteren bekend. Bouterse zelf was hier niet bij aanwezig; hij had zich ziek gemeld.  \n  \nDe rechters handhaven hiermee de gevangenisstraf die Bouterse in 2019 opgelegd kreeg voor de moord op vijftien tegenstanders van zijn militaire regime op 8 december 1982. Omdat Bouterse tijdens dat proces nooit aanwezig was, werd hij bij verstek veroordeeld. Daarna tekende hij verzet aan, waardoor de krijgsraad zijn zaak opnieuw in behandeling moest nemen.\n\nHoger beroep\n\nBouterse bleef na zijn veroordeling in 2019 op vrije voeten. Hij mocht de behandeling van zijn zogeheten verzetzaak in vrijheid afwachten. Of hij alsnog wordt opgepakt nu de krijgsraad de veroordeling handhaaft, kwam tijdens de zitting niet aan de orde. De advocaat van Bouterse krijgt nu veertien dagen de tijd om in beroep te gaan en heeft al gezegd dit ook te zullen doen.  \n  \nDe geruchtmakende moorden hebben de politieke carrière van Bouterse nooit in de weg gestaan. In 2010 werd de oud-legerleider president van Suriname, nadat zijn Nationale Democratische Partij de verkiezingen had gewonnen. Hij bleef tot 2020 aan de macht. Toen leed zijn partij een verkiezingsnederlaag en werd rivaal Chandrikapersad Santokhi president.\n\nTeleurstelling\n\nEddy Wijngaarde, broer van een van de slachtoffers van de moorden en secretaris van de Stichting 8 December 1982, is teleurgesteld. Hij had gehoopt dat de rechter definitief een eind zou maken aan de zaak. Volgens Wijngaarde was dit mogelijk omdat Bouterse zich steeds heeft beroepen op zijn zwijgrecht.  \n  \n\"Dat is een oneigenlijk gebruik van dat rechtsmiddel. Daarom had de rechter dit proces kunnen beëindigen, zonder Bouterse de mogelijkheid van weer een hoger beroep te geven\", zei Wijngaarde. \"Ik vind het een misser van de rechter dat ze dat niet heeft gedaan.\"  \n  \nHugo Essed, advocaat van de nabestaanden, denkt niet dat het hoger beroep jaren in beslag zal nemen. \"Ik verwacht dat Bouterse zich ook nu in het hoger beroep op zijn zwijgrecht zal beroepen. Ik zie geen reden dat hij nu wel allerlei verklaringen zal afleggen. Ik verwacht dat het hoger beroep bijzonder snel zal zijn afgewikkeld.\"","intensity":0,"negativity":0,"cluster_id":35,"similar_texts":"text3"},{"id":"41","publisher":"De Telegraaf","date":"2021-08-31","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/186d39f1df16124c8ea0321019fcd487/web/OPS/cciobjects.json&hash=5a0f389d076999cd5272#/pages/29","title":"dinsdag","text":"dinsdag\n\ntelesport\n\npagina d2\n\nweer\n\npagina d8\n\nwetenschap\n\npagina d9\n\npuzzel\n\npagina d10\n\nhistorie\n\npagina d11\n\ncultuur\n\npagina d12\n\ntelevisie\n\npagina d14\n\nFOTO \n\nANP/HH","intensity":0,"negativity":0,"cluster_id":3,"similar_texts":"text107"},{"id":"42","publisher":"De Volkskrant","date":"2021-09-01","url":"https://krant.volkskrant.nl/titles/volkskrant/7929/publications/1348/articles/1437438/24/2","title":"Drie keer goud op Paralympische Spelen","text":"ParalympicsMarlène van Gansewinkel heeft op de Paralympische Spelen in Tokio goud gewonnen op de 200 meter. Ze veroverde de titel in een tijd van 26,22 seconden.  \n  \nDe Nederlandse en van oorsprong Eritrese wielrenner Daniël Abraham Gebru won goud op de tijdrit in de klasse C5.  \n  \nHandbikers Jetze Plat en Mitch Valize pakten goud op de tijdrit. Voor de 30-jarige Plat was het zijn tweede goud. Zondag won hij de triatlon.","intensity":0,"negativity":0,"cluster_id":63,"similar_texts":"text542"},{"id":"43","publisher":"De Telegraaf","date":"2021-09-01","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/4673b5d06cd7e49ab3f4e532bc681962/web/OPS/cciobjects.json&hash=4be5cffb520a6de4676a#/pages/14-15","title":"Duizenden Californiërs op de vlucht voor bosbrand","text":"Duizenden Californiërs op de vlucht voor bosbrand\n\nMinstens 650 huizen zijn rond Lake Tahoe al ten prooi gevallen aan de ’Caldor vuurzee’ die duizenden mensen dwong een veilig heenkomen te zoeken.\n\nfoto ANP/HH\n\nSACRAMENTO Duizenden inwoners van South Lake Tahoe, in het noorden van de Amerikaanse staat Californië, hebben maandag hun huizen moeten verlaten wegens een grote bosbrand die het stadje van 22.000 inwoners bedreigt. De zogeheten Caldor-brand woedt sinds 14 augustus en heeft al honderden gebouwen en meer dan 700 vierkante kilometer land in de as gelegd.\n\nSouth Lake Tahoe is een populaire toeristenplaats. Het vuur sloot maandag de snelweg af tussen het gebied en de Californische hoofdstad Sacramento, waardoor mensen alleen nog kleinere wegen konden gebruiken om te vluchten. \n\nIn Californië, dat geplaagd wordt door droogte, woeden meerdere bosbranden. De grootste, de Dixie-brand, heeft al bijna 3000 vierkante kilometer land afgebrand.","intensity":0,"negativity":0,"cluster_id":2,"similar_texts":"text616"},{"id":"44","publisher":"De Telegraaf","date":"2021-09-01","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/4673b5d06cd7e49ab3f4e532bc681962/web/OPS/cciobjects.json&hash=5a8331e863a2e221f689#/pages/34","title":"Dumoulin in tijdrit ver achter Bisseger","text":"Dumoulin in tijdrit ver achter Bisseger\n\nWielrennen\n\nTom Dumoulin heeft in de tijdrit van de Benelux Tour niet mee kunnen spelen om de ritzege. De 30-jarige renner van Jumbo-Visma eindigde op een zesde plaats met 23 seconden achterstand op de Zwitserse winnaar Stefan Bisseger. Over een afstand van 11,1 kilometer is dat een groot gat, zeker als je bedenkt dat Dumoulin vorige maand nog zilver op de tijdrit pakte tijdens de Zomerspelen. De Italiaanse ploeggenoot van Dumoulin, Edoardo Affini, eindigde als tweede op 15 tellen van Bisseger, die ook de nieuwe leider is. Kasper Asgreen is op 19 seconden de nummer twee van het klassement.","intensity":0,"negativity":0,"cluster_id":5,"similar_texts":"text136"},{"id":"45","publisher":"Trouw","date":"2021-09-01","url":"https://krant.trouw.nl/titles/trouw/8321/publications/1343/articles/1437431/18/1","title":"Dumoulin kijkt niet meer verder dan de volgende race","text":"Opgewekt en ontspannen, zo oogt Tom Dumoulin (30) na zijn tijdrit op de tweede dag van de Benelux Tour. De Limburger heeft naast Bataviastad, het winkelcentrum vol restpartijen, voorlopig de tweede tijd neergezet. \"Dit is niet mijn specialiteit\", zegt Dumoulin, die een voorkeur heeft voor glooiend terrein in plaats van de vlakke en rechte wegen rond Lelystad, waar de wind vrij spel heeft. \"Daarom is dit een degelijk resultaat, ik ben tevreden.\"  \n  \nElf kilometer is voor hem te kort, te explosief. Dumoulin, uiteindelijk goed voor de zesde plek, trekt de vergelijking met zijn Italiaanse teamgenoot Edoardo Affini, acht seconden sneller en de nummer twee van de dag achter de Zwitser Stefan Bissegger. \"Ik verlies die tijd in de eerste vier of vijf kilometer. In het begin draait het nog niet lekker. Dan kan ik forceren en er volle bak doorheen trappen, maar dan ga ik waarschijnlijk op de helft helemaal naar de kloten. Nu ben ik te laat op stoom gekomen.\"\n\nGeen hoogtemeters\n\nOver zijn kansen in de tijdrit op het naderende wereldkampioenschap zegt deze uitslag vrij weinig. Op 19 september bedraagt het Vlaamse parcours ruim 43 kilometer, lang genoeg om op stoom te komen, maar net als in Flevoland ontbreken hoogtemeters. Dumoulin wil er een maand na zijn olympisch zilver op de tijdrit niet veel over kwijt: \"Normaal gesproken zijn andere jongens er geschikter voor, maar je weet het nooit.\"  \n  \nDumoulin peinst na zijn wielerpauze van vier maanden niet meer over de lange termijn. Dat stemt ongelukkig, zo heeft hij geleerd. Wielrennen is als het leven: zijn carrière loopt toch anders dan is gepland en bedacht. Het volgende doel is een muur waar hij niet meer overheen kijkt. Eerst een sterke Benelux Tour rijden en vervolgens de wereldkampioenschappen, waar hij de tijdrit en de wegrace rijdt. Het seizoen wordt afgesloten met de Ronde van Lombardije.\n\nOntspannen\n\nVoor de eindwinst in de Benelux Tour, die zondag wordt afgesloten in het Vlaamse Geraardsbergen, deed Dumoulin al niet meer mee. Maandag verloor hij een minuut door de eerste waaier van ruim dertig renners te missen. \"Een gebrek aan scherpte. Stom van me. Ik reed in de eerste groep, maar het brak opnieuw. Ik zat te ver.\"  \n  \nDe komende dagen stelt Dumoulin zich in dienst van sprintende ploeggenoot Dylan Groenewegen. In het afsluitende weekend mikt hij met dezelfde ontspannen gemoedstoestand op eigen succes. \"Ik denk met de beste renners van het peloton mee te kunnen. Maar eerst de ploeg helpen, dat is ook leuk om te doen.\"","intensity":0,"negativity":1,"cluster_id":28,"similar_texts":"text585"},{"id":"46","publisher":"De Telegraaf","date":"2021-09-01","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/4673b5d06cd7e49ab3f4e532bc681962/web/OPS/cciobjects.json&hash=ec0d0bd99869617e75e7#/pages/24","title":"Easytoys de koffer in met Christine le Duc","text":"Easytoys de koffer in met Christine le Duc\n\nAudrey van Ham verkoopt haar bedrijf aan Waterland en Easytoys-eigenaar Eric Idema.\n\nfoto ANP/HH\n\nBedrijf achter seksspeeltjes op overnamepad\n\ndoor \n\nEdwin van der Schoot\n\nAmsterdam Pikant fusie- en overnamenieuws: EQOM Group, het bedrijf achter het snelgroeiende seksspeeltjesimperium van Easytoys-oprichter Eric Idema, neemt Christine le Duc over.\n\nIdema is samen met investeringsmaatschappij Waterland bezig om de wereld van seksspeeltjes en erotiek te consolideren. Het bedrijf voert met private equity-financiering een klassieke buy and build-strategie uit en wil in 2025 op een omzet van €500 miljoen uitkomen, vertelt Idema desgevraagd. De bedoeling is niets minder dan het wereldwijde marktleiderschap, en iedereen ’van Noordkaap tot Key West een seksspeeltje op zijn nachtkastje’. \n\nDe Veendammer ondernemer begon in 2007 vanaf zijn zolderkamer met Easytoys. Inmiddels heeft de EQOM Group 300 werknemers en €160 miljoen omzet. \n\nDe overnamemachine wordt met geleend geld gefinancierd, de schulden van EQOM liggen volgens het jaarverslag op afgerond €65 miljoen.\n\nNaast Christine le Duc, dat de afgelopen jaren een herstructurering doormaakte, kocht Idema eerder al Pabo en Beate Uhse op. Daarna fuseerde moederbedrijf EDC Retail met Eropartner, een grote distributeur uit Zwaagdijk. Ook de Noorse marktleider in de verkoop van seksspeeltjes, Kondomeriet, is onderdeel van de overname. \n\nIdema denkt voordelen te kunnen halen uit samenwerking, kennisdeling, en vindt met name de verkoop van lingerie een goede toevoeging aan het portfolio van de groep.\n\nDe afzonderlijke bedrijven houden hun eigen merknaam. „In deze markt draait het om sterke merken, en daar zijn er maar een paar van”, zegt Christine le Duc-directeur Audrey van Ham. Zij en haar partner Erwin Cok namen Christine le Duc in 2017 over uit de boedel van het failliete Beate Uhse. Ze sloten een flink aantal winkels. De verkopen in de resterende winkels in Haarlem, Groningen, Den Haag, Tilburg en Rotterdam daalden tijdens coronatijd, maar de aandeelhouders stelden in het meest recente jaarverslag mede dankzij overheidssteun (salarisdoorbetaling voor de resterende 20 werknemers via de NOW en de TVL) vertrouwen te hebben in de toekomst, zeker omdat de online verkoop ’verdriedubbelde’. \n\nVan Ham heeft haar oog op expansie naar de Belgische, Franse en Duitse markt laten vallen. „Daar is marketingbudget voor nodig. Net als investeringen in een betere webshop.” Vandaar dat ze open staat voor een externe financier. Idema voegt toe: „Christine le Duc moet na 53 jaar de grens over.”\n\nBeursgang\n\nPartner Cok stapt na jarenlange gemengde ervaringen uit de branche. Maar Van Ham blijft directeur van Christine le Duc en treedt toe tot het management van de groep. Van Ham: „Het vrouwelijk perspectief is van meerwaarde.” „De sexual wellness-markt groeit hard en het aandeel vrouwelijke klanten is groot, bij ons 60%. Het is dus belangrijk dat er vanuit en mét de vrouw wordt meegedacht.” \n\nWanneer de beoogde schaal is bereikt, lonkt dan de Amsterdamse beurs? Idema: „Op dit moment speelt dat niet, maar op termijn zou het kunnen.” \n\n’De grens over na 53 jaar’","intensity":0,"negativity":0,"cluster_id":56,"similar_texts":"text497"},{"id":"47","publisher":"De Telegraaf","date":"2021-09-01","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/4673b5d06cd7e49ab3f4e532bc681962/web/OPS/cciobjects.json&hash=13e54de48e9639d1cfda#/pages/1","title":"Easytoys werkt aan pikante overname","text":"Easytoys werkt aan pikante overname\n\ndoor Edwin van der Schoot\n\nUtrecht De wereldmarktleider op het gebied van seksspeeltjes moet binnen afzienbare tijd uit Veendam komen. \n\nHet Easytoys van ondernemer Eric Idema, ooit begonnen op zijn zolderkamer, breidt zijn harem aan overnamepartners – na merken als Pabo en Beate Uhse – uit met Christine le Duc. Dat Nederlandse merk, in 2017 gered uit de failliete boedel van Beate Uhse en nu dus daarmee herenigd, moet na 53 jaar internationaal gaan uitbreiden, aldus Idema. \n\nDe omzet van zijn imperium moet in 2025 zijn aangezwollen tot een half miljard euro, zo stelt Idema die streeft naar ’niets minder dan het wereldwijde marktleiderschap, en iedereen van Noordkaap tot Key West een seksspeeltje op zijn nachtkastje’. \n\nDe koffer in\n\nPagina T25","intensity":0,"negativity":0,"cluster_id":56,"similar_texts":"text737"},{"id":"48","publisher":"Trouw","date":"2021-08-31","url":"https://krant.trouw.nl/titles/trouw/8321/publications/1342/articles/1436529/4/3","title":"Evacuatie Kaag gaat op pad voor de achterblijvers","text":"Demissionair minister Sigrid Kaag van buitenlandse zaken reist vermoedelijk deze week af naar Turkije, Pakistan en Qatar. De reis van Kaag heeft als doel Afghanen en Nederlanders die achterbleven in Afghanistan, maar wel recht hebben op evacuatie, zo snel mogelijk in veiligheid te stellen. Of de minister in gesprek zal gaan met de Taliban over deze evacuatie, kan het ministerie niet zeggen.  \n  \nOok moet tijdens de reis duidelijk worden waar de Nederlandse ambassade in Afghanistan tijdelijk moet komen. De Nederlandse ambassadeur in Kaboel is afgelopen vrijdag teruggekeerd naar Nederland. Zij verliet de internationale luchthaven van de Afghaanse hoofdstad donderdag met de laatste Nederlandse evacuatievlucht.  \n  \nEr zijn vermoedelijk nog honderden Nederlanders en Afghanen die moeten worden geëvacueerd. Precieze cijfers kan het ministerie van buitenlandse zaken nog niet geven. De Taliban zouden hebben aangegeven dat mensen Afghanistan alsnog mogen verlaten. \"Ik ben van het principe eerst zien, dan geloven\", zegt Kaag daarop.  \n  \nNederland heeft op dit moment geen rechtstreeks contact met de Taliban. \"In deze fase niet\", zegt Kaag. De Duitsers hebben wel contact met de nieuwe Afghaanse machthebbers op ambassadeursniveau. Om evacuatie weer mogelijk te maken, zijn gesprekken met de Taliban nodig. Maar een gesprek voeren op een bepaald niveau houdt nog geen erkenning van een bewind in, benadrukt Kaag.","intensity":0,"negativity":0,"cluster_id":18,"similar_texts":"text17"},{"id":"49","publisher":"NRC Handelsblad","date":"2021-08-31","url":"https://www.nrc.nl/nieuws/2021/08/30/even-kijken-wie-de-chauffeur-is-handig-toch-a4056572#20210831-79780-110","title":"Even kijken of de chauffeur gezocht wordt, handig toch?","text":"kentekenregistratie Automatische kentekenregistraties moeten niet beknot worden, maar juist verruimd, vindt de politie. Verdachten komen dan sneller in beeld.,Het nieuws in het kort\n\nDe politie wil foto’s van herkenbare bestuurders of bijrijders onder bepaalde omstandigheden kunnen gebruiken in opsporingsonderzoek. Het gaat om foto’s die door speciale camera’s worden gemaakt boven Nederlandse snelwegen.\n\nDat zegt Sjoerd Top, sectorhoofd van de dienst infrastructuur bij de Landelijke Eenheid, in een interview met NRC.\n\nHet herkennen van personen op foto’s is nu verboden. De camera’s zijn alleen bedoeld voor het herkennen van kentekens, zo is in 2019 bepaald toen de bevoegdheden van de politie werden verruimd.\n\nLees hier het nieuwsbericht bij dit interview.\n\nPolitieman Marcel Spiekstra tikt een kenteken in. Meteen verschijnen vier foto’s van de donkere Volkswagen Golf op zijn computerscherm. De foto’s zijn in ongeveer anderhalf uur tijd gemaakt door vier camera’s boven de Nederlandse snelwegen. Spiekstra ziet op een foto de bestuurder, het gezicht verscholen achter de zonneklep.\n\n„Is deze persoon herkenbaar? Is het een man of vrouw?”, vraagt Spiekstra, operationeel specialist en opleider van de gebruikers van Argus, het Automatic Number Plate Recognition (ANPR) van de politie. De persoon achter het stuur draagt een wit shirt en iets wat eruit ziet als een rode sjaal. Is het een vrouw? „Bedankt voor het compliment”, zegt Spiekstra. „Maar dit ben ik.”\n\nSpiekstra en zijn leidinggevende Sjoerd Top, sectorhoofd infrastructuur en aanspreekpunt voor de ANPR-camera’s bij de Nationale Politie, vertellen graag wat de politie wel en vooral niet mag met de automatische kentekenregistraties. Vorige maand schreef NRC dat de politie zonder wettelijke basis automobilisten vastlegde. Dat klopt niet, zegt Top. „De discussie wordt nu niet gevoed door een correcte weergave van de feiten, en daar hebben we veel last van. Wij zijn bezig met opsporing van strafbare feiten en schenden daarbij de privacy van mensen. Daar moet heel kritisch naar gekeken worden door politici en media. We werken daar graag aan mee, maar het moet wel kloppen.”\n\nLees ook: OM vroeg zonder wettelijke basis ‘ongeblurde’ gezichten op foto’s van kentekencamera’s op\n\nDeze maand zal in Den Haag weer over de kentekenregistraties gepraat worden, als de bijbehorende wet uit 2019 geëvalueerd wordt. Top hoopt op méér ruimte, want juist door de strenge wet wordt volgens hem meer privacy geschonden dan nodig is. De ANPR-foto’s gebruiken om daarop verdachten te herkennen mag niet. Daarom worden nu vaak telecomgegevens van zendmasten langs de snelweg opgevraagd om daarmee verdachten in de geregistreerde auto’s te identificeren. Dat zijn nog eens gegevens van duizenden onschuldige burgers. „Dat hoef ik niet meer te doen als de foto gewoon laat zien wie er achter het stuur zit.”\n\nVan Maastricht naar Utrecht\n\nAl zo’n twintig jaar werkt de politie met ANPR-camera’s. Voor 2019 ging dat op basis van zogenaamde ‘hitlijsten’. De lijsten – het zijn er meer dan tweehonderd, laat Spiekstra zien – bevatten kentekens van voertuigen die bijvoorbeeld betrokken zijn bij een misdrijf, aanrijding of boetes open hebben staan. Agenten krijgen een melding wanneer zo’n auto langs een ANPR-camera rijdt. Staat een kenteken niet op de lijst, dan wordt die ook niet vastgelegd.\n\nHitlijsten bevatten kentekens die bijvoorbeeld betrokken zijn bij een misdrijf of aanrijding\n\nDoor de wet uit 2019 kreeg de politie daarnaast de mogelijkheid om alle kentekens vast te leggen. Omdat de politie in dit systeem (Argus) enorme hoeveelheden privacygevoelige gegevens van onschuldige burgers opslaat, bepaalde het kabinet dat de wet in 2022 automatisch vervalt. Voor die tijd wordt de wet geëvalueerd, aan de hand van rapporten van het Wetenschappelijk Onderzoeks- en Documentatiecentrum (WODC), een onderzoeksinstituut van het ministerie van Justitie en Veiligheid. Op basis daarvan zal bepaald worden of het ANPR-systeem op deze manier door kan of anders ingericht moet worden.\n\nTop vindt de bevoegdheid, waarbij alle kentekens worden vastgelegd, een nuttig opsporingsmiddel. Hij geeft een voorbeeld. „Stel, er wordt een overval op een juwelier gepleegd en het kenteken is niet bekend. Dan houdt het op voor de hitlijsten. Ja, je kan het kenteken later nog aanmelden in de hoop dat de auto alsnog ergens opduikt, maar het zou ook zomaar kunnen dat die auto het land uit is. Door de wet uit 2019, kunnen we bijvoorbeeld tien minuten voor en tien minuten na de overval alle kentekens opvragen die langs een camera in de buurt gekomen zijn.”\n\nFoto Eric Brinkhorst\n\nHet levert vaak bruikbare aanwijzingen op, zegt Top. Als een camera in de buurt van die juwelier een kenteken registreerde die al eerder betrokken is geweest bij een overval, kan de politie daarop doorrechercheren. Spiekstra: „In een zaak waar ze naar een specifiek kenteken op zoek waren, werd die auto een half uur voor de overval bij Maastricht geregistreerd. Er kan veel, maar van Maastricht naar Utrecht rijden in een half uur én een overval plegen lukt niemand. Door het ANPR-systeem zit je al snel in de juiste richting.”\n\nTussen de twee manieren om ANPR-gegevens te gebruiken, bestaan grote verschillen. De wet uit 2019 is streng: het gebruik van die data is gebonden aan strikte voorwaarden. Na 28 dagen worden de gegevens vernietigd. Inzittenden op de foto’s die in Argus belanden, mogen ook niet herkenbaar zijn. Het systeem is bedoeld voor de registratie van kentekens en zulke ‘bijvangst’ is verboden. Zij moeten onherkenbaar gemaakt worden, door hun beeltenis te vervagen (blurren).\n\nDe foto’s van auto’s op de hitlijsten daarentegen mogen een jaar bewaard worden en werden tot voor kort ongeblurd in onderzoeken gebruikt. „De totaal onschuldige burger heeft meer recht op privacy”, verklaart Top. „Maar als specifieke wetgeving zegt dat het niet de bedoeling is dat personen herkenbaar zijn, dan kan het niet de bedoeling zijn dat zulke foto’s op basis van algemene wetgeving wel gebruikt mogen worden.”\n\nLees ook Kentekencamera’s scanden ook gezichten van automobilisten\n\nBijzondere gevallen\n\nTop hoopt dat de Tweede Kamer dit najaar besluit dat de politie in „bepaalde bijzondere gevallen” wel een verdachte op de ANPR-foto’s mag identificeren. Bijvoorbeeld als het om een zware misdaad gaat en pas na toestemming van een rechter-commissaris, in plaats van een officier van justitie, zoals nu het geval is. Het zou volgens Top verdere privacyinbreuken schelen. „De wetgever heeft allerlei waarborgen ingebouwd om de privacy zo min mogelijk te schenden, maar op sommige punten is het tegengestelde aan de gang.”\n\nHet blurren is ook erg „arbeidsintensief”, zegt Top. Spiekstra demonstreert het proces aan de hand van zijn eigen foto. Met zijn muis trekt hij een vierkant over de voorruit dat de software vervolgens vervaagt. Dat moet voor elke foto gebeuren die rechercheurs opvragen. Ook kentekens moeten een voor een „visueel bevestigd worden”, om te controleren of ze wel correct herkend zijn. Het is veel werk: Argus registreert miljoenen auto’s per dag en een verzoek kan zo over honderden foto’s gaan.\n\nVerbeterplannen heeft de politie genoeg, maar in doorontwikkeling van het ANPR-systeem is nog niet geïnvesteerd, zegt Top. „Stel dat uit het tweede WODC-rapport blijkt dat het ANPR-systeem alleen maar privacyschendingen oplevert en nog nooit een misdrijf heeft opgelost, dan hebben wij veel geld geïnvesteerd in iets dat een paar maanden later waarschijnlijk moet stoppen.”\n\nEen versie van\n\ndit artikel\n\nverscheen ook in\n\nNRC Handelsblad\n\nvan 31 augustus 2021\n\nEen versie van\n\ndit artikel\n\nverscheen ook in\n\nNRC in de ochtend\n\nvan 31 augustus 2021","intensity":0,"negativity":0,"cluster_id":68,"similar_texts":"text69"},{"id":"50","publisher":"Algemeen Dagblad","date":"2021-09-01","url":"https://krant.ad.nl/titles/algemeendagblad/7908/publications/25918/articles/1437424/17/1","title":"Farmabedrijf Galapagos raakt topman kwijt","text":"'Mijn tijd aan het roer van Galapagos komt tot een einde', schreef Van de Stolpe in het bericht waarin zijn vertrek is aangekondigd. Dat roer had hij 22 jaar in handen. Van de Stolpe wordt tijdelijk vervangen door de financieel directeur, naar een opvolger wordt gezocht.  \n  \nVan de Stolpe richtte Galapagos op in 1999, samen met twee wetenschappers. In mei 2005 ging het bedrijf naar de beurs. Met een introductiekoers van 7 euro per aandeel haalde het toen 22 miljoen euro op.  \n  \nHet duurde vervolgens tien jaar voor er echt schot kwam in de zaak. Galapagos had een veelbelovend medicijn tegen reuma ontwikkeld, filgotinib. De Amerikaanse farmareus Gilead betaalde ruim 700 miljoen dollar voor het recht om het medicijn op de Amerikaanse markt te mogen verkopen.  \n  \nReumamedicijnen zijn zeer lucratief. Middelen tegen deze aandoening behoren tot de meestverkochte medicijnen wereldwijd. En de Amerikaanse markt is extra winstgevend omdat daar veel hogere prijzen worden gevraagd. De Amerikaanse markt voor alleen reumamedicijnen wordt al op 6 miljard dollar per jaar geschat.  \n  \nVanaf dat moment leken de bomen tot in de hemel te groeien voor Galapagos. Enkele jaren later nam Gilead voor 1,1 miljard dollar een groot belang in het bedrijf en betaalde het 4 miljard dollar om als eerste de rechten te krijgen op toekomstige medicijnen die Galapagos in de pijplijn had.  \n  \nDe onderneming zwom in het geld, een luxe die weinig biotechbedrijven kennen. Onderzoek en ontwikkeling van nieuwe geneesmiddelen is duur en vaak blijken veelbelovende medicijnen in de praktijk niet of minder goed te werken. Dat is een reden dat financiers huiverig zijn geld in biotechbedrijven te steken.  \n  \nGalapagos had die problemen niet. Filgotinib kreeg toelating tot de Europese markt. En de toelatingsprocedure voor de Amerikaanse markt werd versneld aangevraagd. Van de Stolpe zei in 2020 dat Galapagos dankzij de samenwerking kon uitgroeien tot een van de tien grootste farmabedrijven ter wereld. Al dat goede nieuws zorgde voor een koersexplosie van het aandeel. In februari vorig jaar piekte dat op zo'n 250 euro.  \n  \nVanaf dat moment ging het allemaal mis. De grootste klap kwam uit de VS. De FDA, het overheidsorgaan dat beslist of medicijnen op de Amerikaanse markt mogen komen, stelde tot ieders verrassing dat filgotinib mogelijk tot onvruchtbaarheid bij mannen kon leiden en keurde het af.  \n  \n,,Een belachelijk besluit'', aldus een ingewijde. ,,Die beslissing is gebaseerd op één studie met muizen. Galapagos is daar echt genaaid.''  \n  \nHet nieuws viel slecht bij beleggers. De koers vloog onderuit om nooit meer te herstellen. Inmiddels noteert het aandeel rond de 50 euro. Want naast het debacle met het reumamedicijn bleken ook andere veelbelovende middelen toch minder goed te presteren dan gedacht.  \n  \nNa de reeks tegenvallers werd langzaam duidelijk dat de positie van Van de Stolpe niet te handhaven was. Zelf hield hij nog lang de moed erin. Toen de Belgische zakenkrant De Tijd hem eerder dit jaar vroeg of hij zou opstappen, antwoordde hij: ,,Je bent niet alleen ceo voor de leuke momenten. In crises moet je er ook staan.''  \n  \nHet vertrek van Van de Stolpe betekent niet het einde van Galapagos. Het bedrijf heeft weliswaar geen kaskrakermedicijn, maar wel een kas met 5 miljard dollar. De nieuwe bestuurder kan op zoek naar overnamekandidaten.","intensity":0,"negativity":1,"cluster_id":34,"similar_texts":"text435"},{"id":"51","publisher":"NRC Handelsblad","date":"2021-08-31","url":"https://www.nrc.nl/nieuws/2021/08/31/fokke-sukke-a4056562#20210831-79780-120","title":"Fokke & Sukke","text":"Een versie van\n\ndeze illustratie\n\nverscheen ook in\n\nNRC Handelsblad\n\nvan 31 augustus 2021\n\nEen versie van\n\ndeze illustratie\n\nverscheen ook in\n\nNRC in de ochtend\n\nvan 31 augustus 2021","intensity":0,"negativity":0,"cluster_id":65,"similar_texts":"text713"},{"id":"52","publisher":"De Telegraaf","date":"2021-09-01","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/4673b5d06cd7e49ab3f4e532bc681962/web/OPS/cciobjects.json&hash=08dfeb5da5751e955f60#/pages/1","title":"Formatie van de regen in de drup","text":"Formatie van de regen in de drup\n\nMinderheidsvariant leidt direct al tot gekrakeel \n\nVan onze parlementaire redactie\n\nDen Haag Het einde is in zicht voor informateur Mariëtte Hamer. VVD en D66 mikken op een opvolger die door VVD moet worden aangewezen. Een minderheidskabinet moet door de nieuwkomer worden onderzocht. Maar over dat minderheidskabinet is tussen VVD en D66 nu al gekrakeel.\n\nVVD wil dat het liefst met D66 én CDA gaan proberen. Uiteraard is D66 het daar niet mee eens, daar valt nu te horen dat VVD en CDA het samen maar eens moeten gaan proberen. Daarmee blijft de onenigheid over de invulling van een nieuwe regering dooretteren.\n\nDe minderheidsvariant komt ter tafel nu VVD en CDA hardop hebben gezegd echt niet met twee linkse partijen in zee te willen. En PvdA en GL willen niet zonder elkaar in een kabinet. D66-leider Kaag heeft Gert-Jan Segers (CU) maar weer eens de bons gegeven. Er klinkt ook nog een beetje hoop dat een nieuwe informateur wellicht toch nog een meerderheid aan tafel krijgt. \n\nHet eindrapport van Hamer wordt deze week nog verwacht. \n\nDeuren dicht\n\nPagina T4","intensity":0,"negativity":0,"cluster_id":28,"similar_texts":"text264"},{"id":"53","publisher":"Trouw","date":"2021-09-01","url":"https://krant.trouw.nl/titles/trouw/8321/publications/1343/articles/1437431/4/1","title":"Frustratie overheerst een formatie die nog niet eens is begonnen","text":"Precies 167 dagen heeft het geduurd. Het aftasten, de gesprekken die maar geen onderhandelingen wilden worden, het eindeloos rondjes om elkaar heen draaien. Maar dan, op dinsdag 31 augustus, spreken Mark Rutte en Wopke Hoekstra zich hardop en glashelder uit: VVD en CDA willen onder geen beding in een kabinet met PvdA én GroenLinks. De rol van de 'linkse wolk' in deze kabinetsformatie is daarmee uitgespeeld.  \n  \nEerder die ochtend voelen Lilianne Ploumen (PvdA) en Jesse Klaver (GroenLinks) aan wat gaat komen. Ze zijn als duo niet gewenst, dat hebben Rutte en Hoekstra al maanden geleden laten blijken. Toch zorgt de definitieve boodschap, eenmaal aan tafel bij informateur Mariëtte Hamer, voor irritatie. \"Stuitend\", noemt Klaver het na afloop. \"Er is vandaag iets heel on-Nederlands gebeurd. Ze hebben geweigerd met ons te onderhandelen over de inhoud, over het klimaat, de woningmarkt, bestrijding van ongelijkheid. Daarmee is de democratie vandaag ook de verliezer.\"\n\nEen van ons is hier te veel\n\nRutte en Hoekstra zijn onvermurwbaar. Vijf partijen in een coalitie is er eentje te veel, vinden ze. VVD en CDA noemen het gevaar van 'freeriders': PvdA of GroenLinks zou in deze situatie tegen een kabinetsplan kunnen stemmen, zonder dat de meerderheid in gevaar komt. En dat zou leiden tot instabiliteit. Bovendien, zeggen bronnen rond de formatie, is de inzet van VVD en CDA om een coalitie te smeden die rust op een kleine meerderheid in de Kamer. Volgens Rutte komt dat het parlementaire debat, met een grotere oppositie, ten goede. CDA-leider Hoekstra zou bovendien niet graag de kleinste partij in een coalitie zijn, met vijftien zetels (mogelijk veertien als Pieter Omtzigt terugkeert en zelfstandig verdergaat). Tot op het laatst hoopten VVD en CDA dat de linkse partijen elkaar los zullen laten, zodat ze met een van hen verder konden onderhandelen.  \n  \nTwee uur later kan er ook een streep door dat vierpartijen-scenario. Het linkse duo houdt vast aan samenwerking, desnoods in de oppositie. D66-leider Sigrid Kaag laat weten definitief niet in een coalitie te willen met ChristenUnie, wat ze onlangs al liet doorschemeren in een kranteninterview. De impasse is compleet, geen van de hoofdrolspelers ziet, ruim vijf maanden na de verkiezingen, een voor de hand liggende uitweg. Alle meerderheidsvarianten kunnen de prullenbak in.  \n  \nVoor GroenLinks betekent het afhaken in de formatie dat ook dertig jaar sinds de oprichting de macht buiten bereik blijft. Niet eerder lonkte de partij zo nadrukkelijk naar regeringsdeelname, zowel in de campagne als in de formatie. Klaver sprak dit voorjaar zelfs over 'klimaatverkiezingen' die hem naar het Torentje moesten brengen. Op 17 maart kromp de fractie van veertien naar acht zetels.\n\nEendrachtig in de oppositie\n\nNu resteert voor het linkse blok een plek in de oppositie, te midden van meer dan tien andere fracties. Vanuit die positie kunnen partijen wel van grote waarde zijn voor een minderheidskabinet, mocht dat er komen. Maar Rutte hoeft niet te rekenen op veel enthousiasme uit linkse hoek.  \n  \nPloumen benadrukt dat VVD en CDA weigeren om in deze formatie inhoudelijk te onderhandelen met links, met als argument dat de onderlinge verschillen heel fors zijn. \"Hoe groot is de kans, denk je, dat rechtse partijen straks met plannen komen waar wij blij van worden?\" GroenLinks vindt 'dat het niet willen praten meer stuk maakt dan alleen deze formatie'. Beide partijen willen hun pas begonnen samenwerking wel verder voortzetten in de oppositie.  \n  \nVolgens ChristenUnie-leider Gert-Jan Segers is een minderheidskabinet nu de meest waarschijnlijke optie. \"Dat zou goed zijn voor de open verhoudingen tussen kabinet en Kamer. Het kan ook bijdragen aan een andere bestuurscultuur.\" Tegelijk geeft Segers een winstwaarschuwing. Zijn partij zal 'geen gedoogpartner, geen vast maatje' worden.  \n  \nDinsdagmiddag, na afloop van het laatste gesprek met Hamer, kunnen Rutte en Kaag nog niets zeggen over het vervolg. Vanwege de situatie in Afghanistan moet de één snel naar de Franse president Macron, de ander richting het Midden-Oosten. Rutte en Hoekstra willen dat Hamer nu het voortouw neemt, maar die zal eerst haar eindverslag moeten maken.  \n  \nDeze formatie - die nog niet eens is begonnen - zal in ieder geval een gooi doen naar de titel van langste formatie ooit. Het record blijft waarschijnlijk in handen van demissionair premier Rutte, die in 2017 voor zijn derde kabinet liefst 225 dagen nodig had.","intensity":0,"negativity":1,"cluster_id":25,"similar_texts":"text461"},{"id":"54","publisher":"NRC Handelsblad","date":"2021-08-31","url":"https://www.nrc.nl/nieuws/2021/08/31/galapagos-4942-euro-53-oprichter-verlaat-biotechbedrijf-a4056611#20210831-79780-304","title":"Galapagos   49,42 euro   / + 5,3 %Oprichter verlaat biotechbedrijf","text":"In de MidKap ging Galapagos aan kop. Topman Onno van de Stolpe, medeoprichter van de biotechnoloog, stapt op zodra een opvolger is gevonden. Galapagos kampte de afgelopen tijd met tegenslagen. Zo werd zijn reumamiddel in de VS niet goedgekeurd en vielen testresultaten van een middel tegen longfibrose tegen. (ANP)\n\nEen versie van\n\ndit artikel\n\nverscheen ook in\n\nNRC Handelsblad\n\nvan 31 augustus 2021","intensity":0,"negativity":1,"cluster_id":12,"similar_texts":"text146"},{"id":"55","publisher":"Trouw","date":"2021-08-31","url":"https://krant.trouw.nl/titles/trouw/8321/publications/1342/articles/1436529/32/1","title":"Gedateerd als polemist maar als romancier springlevend","text":"### W. F. Hermans-jaar\n\nZoete wraak voor Willem Frederik Hermans: vandaag wordt er een gedenksteen voor hem onthuld in de Nieuwe Kerk in Amsterdam. De stad had hem in 1986 nog tot persona non grata verklaard, omdat hij lezingen had gegeven in het geboycotte Zuid-Afrika.  \n  \nHermans was destijds razend over het besluit van de gemeente. Hij trok zich terug in Parijs, waar hij toch al woonde, en meed de 'smerigste en misdadigste stad van Europa' voortaan als de pest. Pas in 1993, bij de presentatie van zijn boekenweekgeschenk In de mist van het Schimmenrijk, keerde hij voor langere tijd in zijn geboortestad terug.  \n  \nIn 2005, tien jaar na zijn overlijden, kreeg hij alsnog postuum eerherstel van Amsterdam. Burgemeester Job Cohen ging door het stof bij de presentatie van deel één van Hermans' Volledige Werken. Hij noemde de houding van de stad 'niet verstandig' en betreurde het 'niet smetteloze verleden'.  \n  \nEn nu dus die gedenksteen, te onthullen door Femke Halsema, de huidige burgemeester van Amsterdam, en Guy Verhofstadt, oud-premier van België en nu Europarlementariër. Verhofstadt zal ook een lofrede houden, die hij tijdens zijn vakantie heeft voorbereid. De gezagsdragers hebben het maar druk met de grote schrijver en ooit zo gevreesde polemist.\n\nPrietpraat\n\nHet is de vraag of Hermans gecharmeerd zou zijn van het eerbetoon, want in 1987 schreef hij over de viering van het honderdste sterfjaar van Multatuli: \"Behalve met een lelijke postzegel, met prietpraat in de Nieuwe Kerk, en met een monumentje dat hoofdzakelijk uit een afgekloven ribbenkast bestaan zal (spreekt vanzelf als je bedenkt wie zijn uitgevers waren en zijn) wordt Multatuli met opschepperij gehuldigd. Zelfs zijn Volledige Werken zijn nog lang niet volledig.\"  \n  \nOm de parallellie nog verder te benadrukken: ook de voltooiing van Hermans' eigen Volledige Werken laat op zich wachten.  \n  \nHet goede nieuws is in elk geval dat Hermans ruim een kwart eeuw na zijn dood nog steeds wordt gelezen, ook door middelbare scholieren. Op de leeslijst van havo- en vwo-scholieren staan twee van zijn boeken in de top 30, zo turfde de Nijmeegse letterkundige Jeroen Dera vier jaar geleden: De donkere kamer van Damokles en Het behouden huis. Het wetenschappelijk onderzoek naar zijn werk is ook nog altijd springlevend.  \n  \nMaar wat heeft Hermans de huidige lezer eigenlijk nog te vertellen? Wat maakt zijn oeuvre anno 2021 nog de moeite waard? Drie Hermans-liefhebbers geven antwoord op deze vragen.  \n  \nMorgen, zijn honderdste geboortedag, begint het Willem Frederik Hermans-jaar. Het Willem Frederik Hermans Instituut organiseert tentoonstellingen en audiovisuele retrospectieven en zal met verschillende partners een reeks boeken over Hermans uitbrengen.  \n  \nDaaronder valt ook het 24ste en laatste deel van Hermans' Volledige Werken, dat op 1 september 2022 in de Nieuwe Kerk gepresenteerd moet worden als feestelijke afsluiter van het Hermansjaar.  \n  \nBuiten het instituut om verschijnen er nog meer boeken die gewijd zijn aan de schrijver en zijn werk. Zo zijn er de essaybundel Hermans Honderd en de 'fotobibliografie' Van pulp tot Pléiade, waarin de omslagen van Hermans' boeken staan afgebeeld.  \n  \nDeze omslagen zijn ook te zien op een tentoonstelling in het Huis van het Boek in Den Haag. Bovendien komt NPO's Docs op 1 september met een Hermans-podcast.\n\nMet de furie waarmee hij iedereen te lijf ging, bestreed hij ook zichzelf\n\nP. F. Thomése, schrijver  \n  \nVeel mensen hebben een afschuw van Hermans vanwege zijn furieuze persoonlijkheid. Hij was in de brave, naoorlogse periode een enorme tegenstem. Een onaangepaste die iedereen op de kast joeg. Voor mij als puber was dat juist de reden om hem te omarmen.  \n  \nAls mediapersoonlijkheid is Hermans inmiddels gedateerd, ook omdat je nu overal tegenstemmen hoort. We worden door gevaarlijke gekken omringd. De tegenstem werkt niet meer in een wereld die één grote tegenstem is geworden.  \n  \nMaar zijn boeken zijn nog steeds onverminderd van belang. Daar vind je een heel andere Hermans. De schrijver, eenzaam achter zijn bureau, was gevoelig voor kwetsbare en bange mensen. Zijn personages worden wreed beroofd van hun laatste zekerheden. Ze belanden in een wereld met spelregels die ze niet kennen of die buiten hen om veranderd zijn. Dat sprak mij als jonge lezer erg aan. Het was alsof de landkaart van mijn eigen gevoel werd opengevouwen, inclusief mijn levensangst.  \n  \nHermans is een erg goede verteller. Hij roept met gemak hele werelden op, zoals een verzetsgroep of een desolaat Noors landschap. En hij schept er op een sadistische manier behagen in om zijn personages naar de afgrond te leiden. Die personages zijn tragische slachtoffers, maar Hermans is de grote marionettenspeler die het spel doorziet en er met genoegen verslag van doet.  \n  \nDat dubbele spoor zit in al zijn werk. Boven de tragische personages uit klinkt de superieure, troostrijke stem van de schrijver. 'Agressief medelijden' noemt hij dat. In schitterende, ijzersterke zinnen ontvouwt hij zijn misantropische wereldbeeld.  \n  \nHet lezen van Hermans is niet zonder gevaar. Hij voedt je met een sterk wantrouwen ten opzichte van de autoriteiten en van wat je op school krijgt voorgeschoteld. Toen ik hem had gelezen, vond ik het moeilijk om weer naar school te gaan. Ik was ongeschikt geraakt voor de lessen Nederlands, want ik wist het ineens beter.  \n  \nHermans schreef met een totale inzet, vanuit een noodzaak. Het was voor hem erop of eronder. Het ging hem om de ontmaskering van oplichters, om het doorprikken van hypocrisie, ook al gooide hij daarmee zijn eigen ruiten in. Met de furie waarmee hij alles en iedereen te lijf ging, bestreed hij ook zichzelf. Dat is een zeldzame kwaliteit die hij deelde met Multatuli. Ik hoop dat hij nog lang wordt gelezen.\n\nVan zijn karikaturale vrouwbeeld heb ik persoonlijk weinig last\n\nElsbeth Etty, neerlandica, recensente en columniste\n\nHermans was een briljant romancier. Mijn twee favoriete romans van hem zijn De donkere kamer van Damokles en De tranen der acacia's. Die heb ik nog geregeld herlezen. De Tweede Wereldoorlog speelt in beide een belangrijke rol. Dat blijft een actueel onderwerp, zeker door de manier waarop Hermans erover schrijft: raadselachtig, multi-interpretabel. Elke generatie zal er weer iets anders in lezen.  \n  \nHij schrijft vaak over het grensgebied tussen collaboratie en verzet. Dat is een universeel thema waar een grote spanning in zit. Kwesties als afzijdigheid of verzet spelen eigenlijk bij alle conflicten. Hermans zet je erover aan het denken, ook als je niets met de Tweede Wereldoorlog hebt. Hij schetst de worsteling in het individu zelf: wat moet je doen? En, terugblikkend: was het goed of slecht wat je hebt gedaan? Het wordt bij hem absoluut niet eenduidig. Het is altijd meerlagig, hét kenmerk van goede literatuur.  \n  \nStilistisch vind ik hem niet verouderd; hij was van het modernisme, waardoor hij prima leesbaar is gebleven. Van zijn karikaturale vrouwbeeld heb ik persoonlijk ook weinig last. Je moet dat in zijn tijd plaatsen. Hella Haasse heeft er een mooi essay over geschreven. Zij vond Hermans' vrouwbeeld niet kwalijk. Integendeel, ze gaf diverse voorbeelden van vrouwelijke personages die Hermans wel degelijk had uitgediept.  \n  \nBehalve romancier was hij ook polemist. Op dat vlak vind ik hem niet erg sterk. Zo'n boek als Mandarijnen op zwavelzuur is ontzettend gedateerd, terwijl ik toch best hou van een potje literair schelden. Maar je kunt er nu nauwelijks meer om lachen, ook omdat we degenen over wie hij schrijft niet meer kennen.  \n  \nVerder heeft Hermans ook literaire kritieken geschreven. Dat was echt van dik hout zaagt men planken. Ik heb er een hoofdstuk aan gewijd in de bundel Hermans Honderd, die op 1 september verschijnt. In zijn kritieken stelt hij niet het werk dat hij bespreekt centraal, maar zijn eigen opvattingen. Hij misbruikt het besproken werk als kapstok voor zijn eigen ideeën. En zoals hij postuum tekeerging tegen Menno ter Braak, dat was ver beneden niveau - een heksenjacht.  \n  \nKortom, Hermans is gedateerd als polemist en onbruikbaar als criticus. Maar zijn romans blijven absoluut overeind.\n\nEen beklemming die waarachtig aanvoelt, als het leven zelf\n\nMechteld Jansen, neerlandica en literair stadsgids bij Booklovers' Tours in Amsterdam  \n  \nIk hou erg van Hermans' werk. Zijn thema's zijn nog steeds actueel. Hij schrijft over mensen die worstelen met hun bestaan. Zijn personages vragen zich af: hoeveel begrijp ik van de wereld om me heen? En als ik van een verkeerde veronderstelling uitga, wat blijft er dan van me over? Raak ik dan vermorzeld tussen mijn eigen ideeën en die van de machthebbers?  \n  \nDit lijkt op de manier waarop veel millennials nu in het leven staan. Zij hebben geen huis en geen vaste baan, en zijn niet in de positie om daar iets aan te veranderen. Qua thematiek en levensgevoel zou Hermans' werk hen toch moeten aanspreken?  \n  \nDe donkere kamer van Damokles is een goede eerste kennismaking met zijn wonderlijke universum. Je raakt verdwaald in een wereld waarvan je niet meer weet hoe die in elkaar zit. Ook Paranoia is heel knap. Het roept een beklemming op die waarachtig aanvoelt, als het leven zelf.  \n  \nHermans heeft ook veel humor. Zijn werk zit vol taalgrapjes en leuke gedachtesprongen. Absalom, die verstrikt raakte met zijn haardos, laat hij bijvoorbeeld rijmen op kapsalon. Grappig is ook de brief waarmee Hermans in 1971 de P.C. Hooft-prijs weigerde. De minister van cultuur had hem 18.000 gulden beloofd, maar dat bleek een dag later een typfout; het was maar 8000 gulden. Hermans schreef toen: 'Men kan nauwelijks verwachten dat een schrijver zich bijzonder vereerd zal voelen wanneer hij bekroond wordt door een minister wiens handtekening van de ene op de andere dag fl. 10.000 in waarde daalt.'  \n  \nStilistisch is zijn werk nu minder toegankelijk. Zijn boeken zijn te traag en te taalrijk. Veel woorden moeten we nu opzoeken, zoals neuswarmer (korte pijp) en cognossement (document voor vrachtvervoer op zee). Zijn denigrerende vrouwbeeld stoorde me ook weleens, bijvoorbeeld in de roman Au pair. Maar je moet dat in de tijd zien. En je kunt niet van een misantroop verwachten dat hij voor de helft van de mensheid een uitzondering maakt.  \n  \nVoor NPO's Docs heb ik meegewerkt aan een Hermans-podcast die op 1 september verschijnt. Je hoort er een historisch interview met hem. En hij leest voor uit zijn poëtische roman De God Denkbaar, Denkbaar de God. Erg leuk om naar te luisteren.","intensity":1,"negativity":2,"cluster_id":55,"similar_texts":"text779"},{"id":"56","publisher":"De Volkskrant","date":"2021-08-31","url":"https://krant.volkskrant.nl/titles/volkskrant/7929/publications/1347/articles/1436525/7/1","title":"Geen uitzicht op verdere evacuatie, 'flitsreis' Kaag naar regio","text":"Ook is er nog geen nader zicht op wie precies zijn achtergelaten na het sluiten van het vliegveld in Kabul, behalve dat het in ieder geval gaat om veel mensen. Over de Taliban-verklaring zei minister Kaag van Buitenlandse Zaken maandag: 'Ik ben van het principe eerst zien dan geloven.' Ze verwacht dat het even kan duren voordat er een internationaal plan B ligt om weer mensen te evacueren - ook vanwege de veiligheidssituatie. 'Het is niet een kwestie van de ene op de andere dag. Daar moeten we heel realistisch in zijn.'  \n  \nKaag reist spoedig af naar Turkije, Qatar en Pakistan voor overleg met haar ambtsgenoten daar. Nederland wil onder meer onderzoeken welke vormen van evacuatie nog mogelijk zijn en ook waar tijdelijk een diplomatieke vertegenwoordiging kan worden geopend om de Nederlandse ambassade in Kabul te vervangen. Ook wil de minister overleggen over de toekomst, onder meer de vraag welke rol Nederland eventueel nog kan spelen bij hulpverlening aan Afghanistan. Het wordt een flitsreis, want donderdagavond wil Kaag weer terug zijn voor informeel overleg tussen de EU-minister van Buitenlandse Zaken in Slovenië.  \n  \nNa het sluiten van het vliegveld zijn niet alleen Nederlanders achtergebleven maar ook tolken en ander Afghaans personeel dat voor de Nederlandse missie werkte en dat op aanwijzing van de Tweede Kamer in aanmerking komt voor evacuatie. Om hoeveel personen het gaat kunnen Buitenlandse Zaken en Defensie nog altijd niet zeggen. De situatie is 'erg complex', benadrukken zij. Na de val van Kabul schatte Buitenlandse Zaken het aantal Nederlanders in Afghanistan veel te laag in, niet rekening houdend met de honderden Afghaanse Nederlanders die, ook na de waarschuwing van de ambassade het land te verlaten, voor familiebezoek in Afghanistan verbleven.  \n  \nOverigens melden zich nog steeds personen bij Buitenlandse Zaken om geëvacueerd te worden, zei Kaag maandag. 'We krijgen nog steeds veel meldingen. Er zijn nu ook vele Afghanen uit Iran die zich bij de Nederlandse ambassade melden.' De afgelopen weken zijn veel Afghanen naar het buurland Iran gevlucht.  \n  \nNederland heeft op dit moment geen rechtstreeks contact met de Taliban. 'In deze fase niet', aldus Kaag. Om de evacuatie van Nederlanders en Afghaans personeel te bevorderen kunnen gesprekken nodig zijn met de Taliban. Maar praktische gesprekken op een bepaald niveau houden nog geen erkenning van een bewind in, zegt de minister. Bovendien zullen aan zulke mogelijke gesprekken met de Taliban 'duidelijke voorwaarden' worden gesteld, inzake bijvoorbeeld vrouwenrechten en mensenrechten.","intensity":0,"negativity":1,"cluster_id":18,"similar_texts":"text314"},{"id":"57","publisher":"NRC Handelsblad","date":"2021-08-31","url":"https://www.nrc.nl/nieuws/2021/08/30/gifschandaal-ten-einde-nooit-meer-gelode-benzine-a4056580#20210831-79780-301","title":"Goed nieuws voor mens en planeet: gelode benzine officieel voorbij","text":"Loodvrij Maandag werd de laatste voorraad gelode benzine opgebruikt. Daarmee komt na een eeuw  een einde  aan een autobrandstof die zeer schadelijk is geweest voor mens en natuur.,Toen automobilisten in de Verenigde Staten steeds vaker loodvrije benzine gingen gebruiken, was dat merkbaar tot ver op de Groenlandse ijskap. Franse onderzoekers ontdekten, volgens een bericht in NRC Handelsblad op 12 september 1991, dat de concentratie van looddeeltjes in het Groenlandse ijs tussen 1967 en 1989 met een factor van ongeveer 7,5 was afgenomen. De onderzoekers zagen daarvoor maar één verklaring: het snel dalende gebruik van gelode benzine in de VS. Lood is een uiterst giftig metaal, dat kan leiden tot onder meer hersenafwijkingen, nierfalen, lethargie en leerachterstanden, vooral bij jonge kinderen. Deze maandag verklaarde het Milieuprogramma van de Verenigde Naties (UNEP) dat de wereld officieel is verlost van benzine met lood (in de vorm van tetra-ethyllood). Het wordt niet meer geproduceerd en in Algerije is het laatste (bekende) voorraadje nu op. Daarmee is een einde gekomen aan wat kan worden beschouwd als een van de grootste gifschandalen ter wereld. Volgens een onderzoek van de California State University uit 2011 is, sinds lood grotendeels uit benzine verdween, het aantal vroegtijdige sterfgevallen jaarlijks met 1,2 miljoen mensen afgenomen, onder wie 125.000 kinderen. De universiteit schatte de schade door gelode benzine – toen die nog volop werd gebruikt – op bijna 4 procent van het wereldwijde bbp, totaal ruim 2.000 miljard euro per jaar. Lood is geen natuurlijk bestanddeel van benzine. Het werd een eeuw geleden voor het eerst toegevoegd, omdat het hielp tegen het kloppen of ‘pingelen’ van de motor. Een jaar of tien eerder had de Amerikaan Charles Kettering een motor bedacht die zelf kon starten, en dus niet meer hoefde te worden aangeslingerd. Een handige uitvinding, met één nadeel: een deel van de benzine dreigde vroegtijdig te exploderen, in plaats van op de juiste plek en in de juiste hoeveelheid te verbranden. Dat zorgde niet alleen voor veel herrie en beschadigingen, het maakte de motor ook minder efficiënt.Kettering zocht wanhopig naar een manier om benzine klopvast te maken. Hij deed dat sinds 1920 als hoofd onderzoek bij General Motors (GM) – de autogigant waaraan hij twee jaar eerder zijn ingenieursbureau Delco had verkocht. Dagelijks werden in Ketterings laboratorium nieuwe stoffen gemixt met benzine om het pingelen van de motor onder controle te krijgen. Een van zijn werknemers, chemicus en werktuigbouwkundige Thomas Midgley, vertelde later dat hij duizenden stoffen had getest op mogelijke antiklopeigenschappen. Van gesmolten boter tot kamfer en van aluminiumchloride tot jodium. Het ‘eurekamoment’ kwam in december 1921. Midgley stapte het kantoor van Kettering binnen en zei dat hij de oplossing had gevonden: tetra-ethyllood, een in 1854 ontdekte stof die nog nooit ergens voor was gebruikt. En dat was niet voor niets. Tetra-ethyllood was, net als andere loodverbindingen, zwaar giftig. Amerikaanse wetenschappers hadden het al jaren aan de stok met de loodindustrie. Die had schoorvoetend erkend dat lood schadelijk kon zijn, maar bleef twijfel zaaien over de ernst daarvan.Het maakte Midgleys keuze voor tetra-ethyllood opmerkelijk. Vooral omdat er tussen de vele stoffen die hij testte één was met vergelijkbare eigenschappen en zonder de risico’s van lood. Dat was ethanol. Farm alcohol, of boerenalcohol zoals autobouwer Henry Ford ethanol noemde, had niet alleen goede antiklopeigenschappen, het zou zelfs kunnen uitgroeien tot een alternatief voor benzine. Henry Ford bouwde in die jaren auto’s die konden overschakelen op ethanol. In een interview in de Christian Science Monitor in 1925 noemde hij „brandstof uit planten […] de brandstof voor de toekomst”.Hoe kon het dat Midgley dit niet wist? Het antwoord is simpel: hij wist het wel. In oktober 1921, twee maanden voor zijn ontdekking van tetra-ethyllood, vertelde Midgley op een congres van de Society of Automotive Engineers in Indianapolis vol trots dat hij naar de bijeenkomst was gereden in een auto met een mix van benzine en 30 procent alcohol. De verbranding was schoner en „vrij van koolstof”. En door de hogere compressieverhouding „was de hoeveelheid paardenkracht van de auto met alcohol groter dan met benzine”. Kortom, het gebruik van alcohol had „geweldige voordelen en maar weinig nadelen”.De machtige olie-industrieDe bazen van GM en ook de machtige olie-industrie dachten daar heel anders over. Voor hen had ethanol één groot nadeel. Er viel geen geld mee te verdienen. Er was geen patent mogelijk en mensen konden alcohol gemakkelijk thuis stoken. Als iedereen zomaar benzine zou bijmengen met alcohol, had dat grote gevolgen voor hun verdienmodel. Ethanol moest uit beeld verdwijnen. GM concentreerde zich in samenwerking met andere bedrijven op de productie van tetra-ethyllood. Deze stof zou worden verkocht onder de productnamen ethyl of TEL om iedere associatie met lood te vermijden. De fabriek werd in 1923 geopend in Dayton, Ohio. Dagelijks kon daar ruim 600 liter TEL worden geproduceerd, goed voor ongeveer 680.000 liter gelode benzine. Meer productieketens zouden volgen. Maar intussen groeiden de zorgen bij de Amerikaanse Public Health Service. Wat waren de gevolgen voor de volksgezondheid als lood via verbranding van TEL in zulke grote hoeveelheden in het milieu terechtkwam? Toen Midgley in januari 1923 op een congres van de American Chemical Society een prijs voor zijn ontdekking in ontvangst zou nemen, moest hij afzeggen vanwege loodvergiftiging. In een laboratorium in New Jersey waar onderzoek werd gedaan naar tetra-ethyllood stierven in korte tijd vijf onderzoekers en moesten 35 anderen naar het ziekenhuis – van de 49 mensen die er werkten. Nader onderzoek was nodig, maar ook kostbaar en tijdrovend. De Public Health Service zat klem tussen maatschappelijke bezorgdheid en de machtige auto-industrie die niet wilde wachten. In plaats van eigen onderzoek te doen, besloot de gezondheidsdienst te vertrouwen op data van de producenten. Dat was niet verstandig. Want de industrie deed er juist alles aan om de risico’s te relativeren. Zo schreef Midgley, uitgerekend toen hij zelf kampte met zijn loodvergiftiging, in een brief aan de gezondheidsdienst dat „de gemiddelde weg waarschijnlijk zo vrij van lood zal zijn dat het onmogelijk is het op te sporen”. Al moest hij wel toegeven dat er „geen daadwerkelijke onderzoekdata beschikbaar waren” die dat bevestigden. Bij journalisten probeerde hij de ongerustheid weg te nemen door voor hun ogen zijn handen te wassen in een bak met tetra-ethyllood. Meer lood in lichaam dan gemiddeldUit een onderzoek van de gezondheidsdienst bleek dat garagehouders en automonteurs meer lood in hun lichaam hadden dan gemiddeld. Maar hoe schadelijk dat was, durfden de onderzoekers niet te zeggen. Wel dat de dodelijke ongelukken en ernstige incidenten hadden plaatsvonden bij de productie van tetra-ethyllood en niet in garages. The New York Times trok daaruit de conclusie die de auto-industrie zo graag wilde horen: „Rapport: gelode benzine niet gevaarlijk.”Zolang het tegendeel niet ‘bewezen’ was, hield de auto-industrie zich vast aan die conclusie. Bovendien moest enige milieuschade volgens de autobazen voor lief worden genomen uit naam van de vooruitgang. In 1925 zei een topman van het TEL producerende dochterbedrijf van GM dat gelode benzine „noodzakelijk is voor onze beschaving” en dat het dus niet overdreven was om te spreken van een „gift van God”. Met Thomas Midgley liep het niet goed af. Na zijn succes met tetra-ethyllood schonk hij de wereld nog een ander scheikundige verbinding die de aarde aan de rand van de afgrond had kunnen brengen: de als drijfgas en koelvloeistof geschikte chloorfluorkoolwaterstoffen (cfk’s). Het gebruik ervan is al jaren verboden omdat cfk’s de onzonlaag in de stratosfeer afbreken. Later kreeg Midgley polio en ontwierp hij een installatie om gemakkelijk uit bed te komen. Dat ging mis en op 2 november 1944 stikte hij, nadat hij verstrikt was geraakt in de draden van zijn eigen apparaat.\n\nDe standaard autobrandstof\n\nKort na de ontdekking in 1921 wordt gelode benzine, ondanks de gezondheidsrisico’s,de standaard autobrandstof. Vanaf 1986 wordt in de VS praktisch geen gelode benzine meer verkocht. Belangrijke reden daarvoor was de invoering van de katalysator in 1975 die uitlaatgassen schoner moest maken en die werd beschadigd door het gebruik van lood.Ook elders in de wereld groeiden de zorgen over gelode benzine. In 2000 werd het in de Europese Unie verboden. Griekenland, Spanje en Italië kregen twee jaar uitstel. In 2002 werd het Partnership for Clean Fuels and Vehicles opgericht door UNEP, het milieuprogramma van de VN. Op dat moment waren er nog 86 landen waar gelode benzine werd gebruikt, vooral in Afrika, Latijns-Amerika en Oost-Europa. In juli 2021 werd in Algerije de laatste voorraad gelode benzine opgebruikt. Daarmee is officieel alle autobrandstof officieel loodvrij. Lood wordt nog wel gebruikt in de luchtvaart, waar nog niet alle kerosine loodvrij is.\n\nEen versie van\n\ndit artikel\n\nverscheen ook in\n\nNRC Handelsblad\n\nvan 31 augustus 2021\n\nEen versie van\n\ndit artikel\n\nverscheen ook in\n\nNRC in de ochtend\n\nvan 31 augustus 2021","intensity":0,"negativity":0,"cluster_id":24,"similar_texts":"text363"},{"id":"58","publisher":"Algemeen Dagblad","date":"2021-09-01","url":"https://krant.ad.nl/titles/algemeendagblad/7908/publications/25918/articles/1437424/41/2","title":"Gouden dag Oranje in Tokio","text":"### Succes\n\nHet was gisteren een succesvolle dag voor Nederland op de Paralympische Spelen. Er werden in Tokio vier gouden medailles gewonnen. Handbikers Mitch Valize en Jetze Plat, wielrenner Daniël Abraham Gebru en atlete Marlène van Gansewinkel waren succesvol in Japan.  \n  \nHandbiker Plat (klasse H4) won zijn tweede gouden medaille, nadat hij zondag al de triatlon had gewonnen. Gebru veroverde goud op de tijdrit in de klasse C5. Wielrenner Vincent Ter Schure pakte met piloot Timo Fransen zilver in de B-klasse.  \n  \nOp de 200 meter was er dubbel Nederlands succes. Van Gansewinkel won het goud in 26,22 seconden, Kimberly Alkemade werd in 26,80 derde.  \n  \nZwemster Chantalle Zijderveld veroverde haar vierde medaille bij de Paralympische Spelen. De 20-jarige Zwijndrechtse behaalde de bronzen plak op de 100 meter vlinderslag in een tijd van 1.07,91.","intensity":0,"negativity":0,"cluster_id":63,"similar_texts":"text773"},{"id":"59","publisher":"De Telegraaf","date":"2021-08-31","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/186d39f1df16124c8ea0321019fcd487/web/OPS/cciobjects.json&hash=a34247300aeb8b695c43#/pages/6","title":"Grand Prix: dj’s krijgen betaald","text":"Grand Prix: dj’s krijgen betaald\n\nZANDVOORT  Dj’s die tussen de races op de Dutch Grand Prix gaan optreden krijgen daarvoor betaald. Davina Michelle zal daardoor zondag ook het volkslied zingen bij de opening van de Dutch Grand Prix. Dat heeft de organisatie van het evenement maandag laten weten.\n\nDe zangeres liet vrijdag weten alleen op te treden als andere artiesten betaald zouden krijgen. Davina Michelle had toegezegd het volkslied gratis te zingen. Prins Bernhard, de mede-eigenaar van het circuit, had meerdere artiesten ook gevraagd gratis op te treden. Dit leidde tot veel woede, nadat de groep Chef’Special dit had gedeeld op sociale media. De prins zweeg de afgelopen dagen over alle commotie.\n\nVolgens de Dutch Grand Prix is „het entertainmentprogramma van de Formule 1 aangepast.” „Met verschillende dj’s vanaf diverse plekken zal het publiek op de tribunes worden vermaakt. We zijn vereerd en blij dat Davina het Wilhelmus zal vertolken voor onze racefans”, aldus een woordvoerder.","intensity":0,"negativity":0,"cluster_id":42,"similar_texts":"text64"},{"id":"60","publisher":"De Volkskrant","date":"2021-09-01","url":"https://krant.volkskrant.nl/titles/volkskrant/7929/publications/1348/articles/1437438/2/4","title":"Grijs","text":"De dag start grijs met in het westen kans op een spatje motregen. 's Middags breekt de zon door, het wordt zo'n 20 graden.  \n  \nDonderdag opnieuw een grijze start met later in het zuiden meer zonneschijn dan in het noorden. pagina 13","intensity":0,"negativity":0,"cluster_id":36,"similar_texts":"text606"},{"id":"61","publisher":"De Telegraaf","date":"2021-08-31","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/186d39f1df16124c8ea0321019fcd487/web/OPS/cciobjects.json&hash=0beafc19b3e6ff49dcb4#/pages/34","title":"Hassan schrapt recordpoging op 10 kilometer","text":"Hassan schrapt recordpoging op 10 kilometer\n\natletiek\n\nSifan Hassan gaat vrijdag tijdens de Memorial Van Damme, oftewel de Diamond League in Brussel, toch geen aanval op het wereldrecord doen op de 10.000 meter. In plaats daarvan neemt de winnares van twee keer olympisch goud deel aan de mijl. De 28-jarige atlete acht zich na de zware Olympische Spelen in Tokio, waar ze goud won op de 5000 en 10.000 meter en brons op de 1500 meter, niet meer in staat om een goede 10.000 meter te lopen, aldus de organisatie van de Belgische atletiekmeeting. Ze kiest voor de kortere mijl, waarop ze naar verwachting wel nog voldoende scherpte heeft om voor de winst mee te strijden in een sterk bezette race.","intensity":0,"negativity":0,"cluster_id":8,"similar_texts":"text12"},{"id":"62","publisher":"Trouw","date":"2021-09-01","url":"https://krant.trouw.nl/titles/trouw/8321/publications/1343/articles/1437431/2/7","title":"Het weer","text":"Het wordt weer grijs met af en toe wat motregen. Hooguit 20 graden. Morgen vooral in het zuiden meer zon.","intensity":0,"negativity":0,"cluster_id":36,"similar_texts":"text303"},{"id":"63","publisher":"De Telegraaf","date":"2021-08-31","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/186d39f1df16124c8ea0321019fcd487/web/OPS/cciobjects.json&hash=01fb945ce68d6c3833c9#/pages/46-47","title":"Homobelager West voor de rechter","text":"Homobelager West voor de rechter\n\nDemonstranten zijn het anti-homogeweld zat. \n\nfoto ANP\n\nAmsterdam Een 40-jarige vrouw die donderdag werd aangehouden na een demonstratie rond het Mercatorplein tegen anti-lhbti-geweld, moet op 24 september voor de politierechter van de rechtbank in Amsterdam verschijnen. Het OM verdenkt haar van bedreiging en belediging met een discriminerend karakter. \n\nDe vrouw zou deelnemers aan de protestmars hebben beledigd op het plein in West. Een ooggetuige vertelde dat ze onder meer schold met ’kanker-homo’s’ en ook op de grond spuugde. \n\nTegen de vrouw is vijf keer aangifte gedaan, onder meer door een verslaggever en cameravrouw van PowNed. Zij maakten opnames van de protestmars op en rond het Mercatorplein en werden door de vrouw bedreigd.\n\nHet protest trok zo’n duizend deelnemers. De aanleiding was een brand in een studentenflat aan de Krelis Louwenstraat waar regenboogvlaggen in brand waren gestoken.","intensity":0,"negativity":0,"cluster_id":20,"similar_texts":"text177"},{"id":"64","publisher":"De Telegraaf","date":"2021-09-01","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/4673b5d06cd7e49ab3f4e532bc681962/web/OPS/cciobjects.json&hash=0bb0bbd088a2587816a5#/pages/22-23","title":"Hoogste prijsstijging in eurozone in tien jaar tijd","text":"Hoogste prijsstijging in eurozone in tien jaar tijd\n\nInflatie\n\nDe inflatie in de eurozone is in augustus gestegen naar 3% ten opzichte van een jaar geleden. Dat is de grootste stijging sinds 2011, aldus het Europese statistiekbureau Eurostat. In juli bedroeg de inflatie nog 2,2%. De stijging is vooral veroorzaakt door de hogere prijzen voor energie. De prijs daarvan ligt ruim 15% hoger dan een jaar eerder. Ook industriële goederen werden flink duurder, net als voedsel, alcohol en tabak en diensten. Het komt erop neer dat consumenten en bedrijven voor veel zaken duurder uit zijn en dat hun koopkracht afneemt.","intensity":0,"negativity":0,"cluster_id":59,"similar_texts":"text771"},{"id":"65","publisher":"Algemeen Dagblad","date":"2021-09-01","url":"https://krant.ad.nl/titles/algemeendagblad/7908/publications/25918/articles/1437424/39/1","title":"Hulk Jakobsen wil Sagan achterna","text":"### Derde ritzege in Vuelta bewijst dat sprinter tot elite behoort\n\nOpeens breekt de branie door bij Fabio Jakobsen, op het moment dat hij zeker is dat een derde ritzege deze Vuelta hem niet meer kan ontgaan. Op de streep in Santa Cruz de Bezana hebben Jordi Meeuws en Matteo Trentin het nakijken, dus laat groenetruidrager Jakobsen zijn spierballen zien en imiteert de Hulk. Een zegegebaar waarmee Peter Sagan jaren geleden al juichend over de streep kwam in de Tour de France.  \n  \nToeval of niet, in een interview een dag eerder op de rustdag sprak Jakobsen al over Sagan, zevenvoudig winnaar van de groene trui in de Tour. Jakobsen vertelde dat hij bij zichzelf nog veel ruimte ziet voor verbetering en dat zijn ritzeges deze Vuelta de honger naar meer succes hebben aangewakkerd. Dat hij nog zo veel meer wil winnen en wie daarin zijn voorbeelden zijn.  \n  \n,,Ik wil sprints winnen en kijken hoe ver ik kan komen. Ik heb nog wel wat in te halen, want het is onmogelijk om op mijn top te zitten na vier of vijf maanden trainen. Ik voel dat ik nog elke dag beter word. Dag na dag, week na week. Dat maakt dat ik nog grotere doelen kan hebben en nog steeds kan dromen dat ik word zoals Mark Cavendish of Peter Sagan. Zij zijn voorbeelden in deze sport. Omdat ze zoveel winnen, maar ook omdat ze plezier houden in het racen.''  \n  \nDeze Vuelta heeft Jakobsen laten zien dat zijn grote dromen gerechtvaardigd zijn. Met zijn ritzege in de eerste week van de Vuelta maakte de sprinter van Deceuninck-Quick Step zijn comeback compleet na de horrorcrash in de Ronde van Polen. Ruim een jaar eerder werd hij door Dylan Groenewegen de hekken in gereden en moest hij vrezen voor zijn leven. Dat Jakobsen daarna weer op de fiets stapte, is goedbeschouwd een wonder en nu is hij zelfs terug aan de top.  \n  \nNa drie etappezeges is de conclusie gerechtvaardigd dat Jakobsen de tegenstand van Arnaud Démare, Michael Matthews en Trentin al is ontgroeid. Jakobsen behoort weer tot de absolute sprintelite. Dat doet verlangen naar sprintduels met Caleb Ewan, Tim Merlier, Wout van Aert en Groenewegen in topvorm.  \n  \nDat Jakobsen op zijn 25ste verjaardag kon sprinten om de overwinning was trouwens geen vanzelfsprekendheid. Met een tempo-versnelling bergop op 65 kilometer voor het einde zorgde UAE voor een scheuring in het peloton om zo de kansen van Trentin te vergroten. Op een ongecategoriseerde klim moest Jakobsen afhaken, maar met steun van een handvol ploeggenoten werd hij teruggebracht.  \n  \n,,Wat we hebben gezien is de Wolfpack'', vertelde Jakobsen. ,,Ik werd gelost op een klim, de jongens hebben op gewacht en mij terug gebracht. Ik heb gewonnen volledig dankzij hen. Het enige dat ik kan, is een korte snelle sprint. Zij hebben al het andere werk gedaan. Een verjaardag is altijd een mooie dag. Maar ik ben dolgelukkig met deze zege.''  \n  \nNa de twee ritzeges in de Vuelta van 2019 en de drie van dit jaar staat Jakobsen op een (gedeelde) vierde plek in de lijst van Nederlandse ritwinnaars, samen met Jeroen Blijlevens. Alleen Gerben Karstens (14), Jean-Paul van Poppel en Mathieu Hermans (beiden 9) wonnen vaker.","intensity":0,"negativity":0,"cluster_id":7,"similar_texts":"text110"},{"id":"66","publisher":"Trouw","date":"2021-09-01","url":"https://krant.trouw.nl/titles/trouw/8321/publications/1343/articles/1437431/18/3","title":"Ihattaren naar Juventus, maar hij gaat spelen voor Sampdoria","text":"Mohamed Ihattaren (19) keert niet meer terug bij PSV. De Nederlandse middenvelder maakt een transfer naar Italië, waar hij een contract tot medio 2025 heeft getekend bij Juventus. Tot het einde van dit seizoen verhuurt de topclub uit Turijn hem aan Sampdoria, dat eveneens in de Serie A uitkomt. In juli werd Ihattaren uit de PSV-selectie gezet. Hij botste afgelopen seizoen al geregeld met de Duitse trainer Roger Schmidt. Ihattaren kwam in het eerste elftal van PSV tot 74 wedstrijden. Daarin scoorde hij tien keer.","intensity":0,"negativity":2,"cluster_id":44,"similar_texts":"text344"},{"id":"67","publisher":"NRC Handelsblad","date":"2021-08-31","url":"https://www.nrc.nl/nieuws/2021/08/30/achter-de-stilte-van-de-formatie-weet-niemand-hoe-het-verder-moet-a4056536#20210831-79780-104","title":"In de formatie hoeft de inhoud niet het probleem te zijn","text":"Formatie Ook het tijdelijk samengaan van de fracties van GroenLinks en PvdA heeft de formatie niet verder gebracht. ,Heel vervelend, vond VVD-leider Mark Rutte het dat hij maandagmiddag niets kon zeggen over de voortgang van de formatie. Heel ongemakkelijk, aldus CDA-leider Wopke Hoekstra. D66-leider Sigrid Kaag nam de moeite niet de pers te woord te staan en zei in het voorbijgaan enkel dat er „veel gesprekken” zijn. Ook informateur Mariëtte Hamer deed er opnieuw het zwijgen toe. Zij beantwoordde op 22 juni voor het laatst vragen van de pers.Dag 165 van de formatie eindigde zoals die begon: ogenschijnlijk zonder enige vooruitgang in een formatie die voortmoddert, waarin inhoudelijke onderhandelingen tussen een groep bereidwillige partijen nog niet eens begonnen zijn en waarvan Rutte zich inmiddels, zei hij, kan voorstellen dat „Nederland zich er kapot aan ergert”.Wat zich afspeelt tijdens de vele gesprekken die Hamer met de partijleiders voert, blijft ruim vijf maanden na de verkiezingen volstrekt onduidelijk. Terwijl veel vermeende struikelblokken de afgelopen maanden wel degelijk overwonnen lijken. De inhoud hoeft het probleem niet te zijn: al voor de zomer constateerde Hamer dat partijen elkaar daar best op konden vinden. Dat bleek wederom in de zomer toen een formatiestuk van D66 en de VVD, een „opzet voor een aanzet voor een mogelijk regeerakkoord”, aldus Kaag, grotendeels op instemming kon rekenen van CDA, GroenLinks en de PvdA. Alleen Gert-Jan Segers van de ChristenUnie zei weinig te zien in het stuk. Hij plaatste zich daarmee voorlopig, en onuitgesproken, buiten de formatie.Linkse samenwerkingOok de vrees dat de achterbannen van GroenLinks en de PvdA deelname van hun partijen aan formatiegesprekken zouden blokkeren bleek ongegrond. Afgelopen weekend stemden ledenvergaderingen van de twee linkse partijen in met het plan om als één formatieteam aan te schuiven. Maandag zeiden GroenLinks-leider Jesse Klaver en PvdA-leider Lilianne Ploumen dat wat hun betreft „de formatie inhoudelijk kan starten”. En dus wordt nu gekeken naar VVD en CDA. De leiders van die partijen weigeren zich hardop uit te spreken over hun aanvankelijke weigering van twee linkse partijen aan de formatietafel. Hebben de voornemens van Ploumen en Klaver daar iets aan veranderd? Rutte en Hoekstra houden zich vast aan het mantra dat het „het proces niet helpt” als zij ook maar in de buurt komen van een antwoord. Achter de schermen klinkt wel dat de plannen van GroenLinks en PvdA niet voldoende zijn om de bezwaren weg te nemen. Maandag hielden Rutte en Hoekstra de onduidelijkheid in stand door een oproep van Klaver om „hom of kuit” te geven onbeantwoord te laten. Ook D66-leider Kaag spreekt zich al tijden niet uit over háár voorkeur. Publiekelijk heeft ze haar steun voor het aanschuiven van de twee progressieve partijen al een tijd niet meer uitgesproken. Intussen stelt de voorkeurspartij van de VVD, het CDA, wel eisen aan welke ándere partijen mogen aanschuiven. De christen-democraten zijn na maanden van twijfel of ze überhaupt wel wilden regeren ineens een bijna vanzelfsprekende partij aan de formatietafel geworden. Hoekstra hield de positie van zijn partij steeds in het midden door te zeggen dat hij zich goed kon voorstellen dat ze in de oppositie zouden terechtkomen, maar óók dat ze mee zouden regeren.Wantrouwen verdwenenHet grootste struikelblok waarmee deze formatie begon is vrij geruisloos verdwenen: het wantrouwen van veel partijen in Mark Rutte. In april zegden GroenLinks en de PvdA hun vertrouwen in hem op; het CDA steunde een motie van afkeuring. Inmiddels is de aanwezigheid van Rutte aan de formatietafel een vanzelfsprekendheid en schuiven GroenLinks en PvdA, die in april nog een motie van wantrouwen tegen hem steunden, maar wat graag aan. In de tussentijd presenteerde Rutte ideeën over een nieuwe, open bestuurscultuur die hij zelf „radicaal” vond, maar waar in de praktijk nog weinig van blijkt. De inhoud van het formatiestuk dat D66 en VVD schreven is nog niet met de buitenwereld gedeeld. En openheid over de formatiegesprekken, zei Rutte maandag als vanouds, „helpt totaal niet om een kabinet alsnog dichterbij te brengen”. Dinsdag komt hij samen met de partijleiders van VVD, D66, CDA, PvdA en GroenLinks langs bij informateur Hamer, in verschillende formaties.\n\nLees ook: Welke opties heeft Mariëtte Hamer nog?\n\nNieuwsbrief\n\nNRC De Haagse Stemming\n\nVolg de formatie op de voet en word zelf een Haagse ingewijde\n\nInschrijven\n\nEen versie van\n\ndit artikel\n\nverscheen ook in\n\nNRC Handelsblad\n\nvan 31 augustus 2021\n\nEen versie van\n\ndit artikel\n\nverscheen ook in\n\nNRC in de ochtend\n\nvan 31 augustus 2021","intensity":1,"negativity":1,"cluster_id":70,"similar_texts":"text471"},{"id":"68","publisher":"De Telegraaf","date":"2021-09-01","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/4673b5d06cd7e49ab3f4e532bc681962/web/OPS/cciobjects.json&hash=cf025f8ea3ce97e6dcdf#/pages/4-5","title":"In Mallorca-zaak zesde verdachte aangehouden","text":"In Mallorca-zaak zesde verdachte aangehouden\n\nHilversummer (18) zit vast\n\nHILVERSUM De politie heeft dinsdagmorgen een zesde verdachte aangehouden op verdenking van betrokkenheid bij het uitgaansgeweld op Mallorca op 14 juli. Het is een 18-jarige Hilversummer, meldt het OM. De man wordt verdacht van het medeplegen van een poging tot doodslag in een horecazaak en daarnaast van het plegen van openlijk geweld in deze horecagelegenheid en later op de boulevard in El Arenal. Als gevolg van het geweld kwam de 27-jarige Carlo uit Waddinxveen om het leven en raakten diverse anderen gewond. De woning van de man is doorzocht. Eerder hield de politie vijf verdachten aan. Zij zitten in voorarrest.","intensity":0,"negativity":0,"cluster_id":57,"similar_texts":"text536"},{"id":"69","publisher":"De Volkskrant","date":"2021-09-01","url":"https://krant.volkskrant.nl/titles/volkskrant/7929/publications/1348/articles/1437438/22/2","title":"Inflatie eurozone naar hoogste punt in tien jaar","text":"De inflatie in de eurozone is in augustus gestegen naar 3 procent op jaarbasis. Dat is het hoogste niveau sinds eind 2011, meldt het Europese statistiekbureau Eurostat op basis van voorlopige cijfers. In juli bedroeg de inflatie nog 2,2 procent vergeleken met dezelfde maand een jaar eerder.  \n  \nDe stijging is vooral veroorzaakt door de hogere prijzen voor energie. De prijs daarvan ligt ruim 15 procent hoger dan een jaar eerder.  \n  \nOok industriële goederen werden flink duurder, net als voedsel, alcohol, tabak en diensten. Het komt erop neer dat consumenten en bedrijven voor veel zaken duurder uit zijn en dat hun koopkracht afneemt.  \n  \nDe hoge inflatie vormt een test voor de Europese Centrale Bank (ECB). Die mikt op een geldontwaarding van 2 procent. Vooralsnog zien de beleidsmakers de inflatie als tijdelijk hoog en zijn er nog geen aanwijzingen dat de centrale bank zijn beleid gaat wijzigen.","intensity":0,"negativity":1,"cluster_id":59,"similar_texts":"text509"},{"id":"70","publisher":"Trouw","date":"2021-09-01","url":"https://krant.trouw.nl/titles/trouw/8321/publications/1343/articles/1437431/10/2","title":"Inspectie berispt artsen voor verspreiden valse informatie","text":"### Coronavirus\n\nDe Gezondheidsinspectie heeft zo'n zestig artsen berispt omdat zij 'evident' onjuiste informatie over het coronavirus deelden.  \n  \nEr zijn artsen die een vaccinatie tegen het coronavirus actief ontraden. Ook zijn er artsen die desinformatie over het virus verspreiden of medicijnen propageren die niet tegen corona bedoeld zijn. Dat alles is tegen het zere been van de Inspectie Gezondheidszorg en Jeugd (IGJ), die hiertegen ingrijpt.  \n  \nZo'n vijftig artsen ontvingen de afgelopen maanden een brief waarin zij vermanend werden toegesproken. Bij tien artsen werd gedreigd met een sanctie indien zij zouden doorgaan met het verspreiden van 'evident' onjuiste informatie of het actief ontraden van inentingen tegen corona. Eén arts kreeg een boete van 3000 euro voor het voorschrijven van medicijnen die niet tegen corona zijn bedoeld. Volgens de Inspectie weken deze artsen af van de normen en richtlijnen die gelden in hun beroepsgroep. Het doen van ongefundeerde uitspraken is in Nederland niet verboden, erkent de IGJ. De Inspectie stelt ook dat discussie binnen de beroepsgroep nuttig is. Maar op het moment dat een zorgaanbieder uitspraken doet of acties onderneemt die een gevaar voor de volksgezondheid opleveren, grijpt de Inspectie in. De IGJ stelt dat een hoge vaccinatiegraad belangrijk is en vertrouwen in de kwaliteit en veiligheid dus ook. Mensen hebben volgens de Inspectie zowel recht op eerlijke informatie over de voordelen van vaccinaties als over de risico's. Desinformatie is ongewenst en wordt bestreden, aldus de IGJ.  \n  \nSinds het begin van de coronapandemie kreeg de Inspectie ruim tweehonderd meldingen over artsen die desinformatie zouden verspreiden. Al die meldingen zijn volgens de IGJ bekeken en als er aanleiding was, is er actie ondernomen.","intensity":0,"negativity":0,"cluster_id":30,"similar_texts":"text290"},{"id":"71","publisher":"Algemeen Dagblad","date":"2021-09-01","url":"https://krant.ad.nl/titles/algemeendagblad/7908/publications/25918/articles/1437424/2/3","title":"Inspectie tikte vijftig artsen op de vingers over corona-onzin","text":"De gezondheids- inspectie heeft in de afgelopen tijd circa vijftig keer een 'corrigerende brief' gestuurd aan dokters die 'evident onjuiste' informatie verstrekten over het coronavirus of over het prikken ertegen.  \n  \nIn tien gevallen werd zelfs met maatregelen gedreigd. Het ging volgens de inspectie om 'het betwisten van algemeen aanvaarde wetenschappelijke informatie, medicijnen propageren die afwijken van de professionele standaard of het actief ontraden van vaccinaties'. Dat is allemaal tegen de normen en de richtlijnen, aldus de inspectie.  \n  \nOok zijn er ongeldige medische verklaringen geweest over het niet kunnen dragen van mondmaskers. En één arts kreeg zelfs een boete van 3000 euro wegens het voorschrijven van medicijnen die voor andere kwalen dan corona bestemd zijn.  \n  \nDe inspectie 'respecteert de vrijheid van meningsuiting van iedereen - ook van artsen en andere zorgverleners'. 'Discussie en reflectie binnen de verschillende beroepsgroepen is altijd heel nuttig.' Maar vervolgens verwacht de inspectie van artsen en andere zorgverleners wel dat zij zich houden aan de algemeen aanvaarde normen en standpunten van hun beroepsgroep.  \n  \nDe aangeschreven artsen deden hun uitlaten niet alleen tegenover patiënten, maar ook op sociale media.","intensity":0,"negativity":0,"cluster_id":30,"similar_texts":"text611"},{"id":"72","publisher":"Trouw","date":"2021-09-01","url":"https://krant.trouw.nl/titles/trouw/8321/publications/1343/articles/1437431/16/2","title":"Instelling is belangrijker dan tactiek, vindt Van Gaal","text":"Amper twee dagen had hij om het Nederlands elftal het besef bij te brengen wat de essentie is van voetbal. In het evangelie van Louis van Gaal draait alles om het team. Hij had immers ook gezien hoe de 'vriendenploeg' op het EK tegen Tsjechië verbrokkelde tot een verzameling individualisten. Daarom begon Van Gaal maandag zijn derde hoofdstuk als bondscoach met een teambespreking met een paar filmpjes.  \n  \nVan Gaal toonde onder meer de race op de 4x400 meter van de estafettemannen op de Olympische Spelen in Tokio. Nederland won daar verrassend zilver. Van Gaal wees op Terrence Agard, die als tweede loper het rondje bijna een seconde sneller liep dan zijn persoonlijk record. \"Nou weet ik wel, vliegende start en zo, maar hij liep harder vanwege het team. Het team geeft een meerwaarde boven de individuele kwaliteit.\"\n\nCollega corrigeren\n\nDe 70-jarige Van Gaal, herintreder in het coachingsvak, kreeg er tranen van in zijn ogen. Dat vertelde hij gisteren op de persconferentie in Zeist, voordat hij met selectie en staf vertrok naar Oslo. Daar speelt Nederland vanavond het belangrijke WK-kwalificatieduel tegen Noorwegen.  \n  \nAlles wijst erop dat Van Gaal zijn elftal in een 4-3-3-opstelling het veld instuurt. Dat wilde hij niet bevestigen om zijn Noorse collega Ståle Solbakken 'niet wijzer te maken dan hij al is'. \"Hij heeft de laatste maanden met drie systemen gespeeld, dus wij weten ook niet wat hij gaat doen. Ik moet zorgen dat mijn spelers al die informatie hebben. Dat is eigenlijk te veel gevraagd als je maar twee dagen hebt.\"  \n  \nBelangrijker nog dan de tactiek vindt Van Gaal de mentale instelling van zijn ploeg. Vooral daar hamerde hij dus op. De bereidheid om je op te offeren én om een collega te corrigeren, dat wil hij zien. Van Gaal noemde Chelsea en Liverpool, de laatste winnaars van de Champions League, als lichtende voorbeelden. \"Dat waren teams - en die winnen. Ik geloof niet in individuele kwaliteiten.\"  \n  \n\"Ik heb die spirit proberen op te roepen door mijn visie te verkondigen, míjn regime. Dat hebben de spelers te accepteren, of niet. In deze twee dagen heb ik vervolgens genoeg momenten dat ik ze daarop kan aanspreken. Als ik zie hoe ze ermee omgaan, dan krijg ik daar een warm gevoel van.\" Want: \"Ik vind dit een blije, betrokken groep, die verantwoordelijkheid durft te nemen en een eigen mening durft te geven. Ik heb niet veel groepen meegemaakt die zo waren. Maar dat zegt natuurlijk nog niets over de technische en tactische uitvoering.\"  \n  \nNaast Van Gaal zat Virgil van Dijk, hersteld van de zware kruisbandblessure die hem het EK had gekost. Ook onder Van Gaal is hij aanvoerder. Een jaar geleden had Van Dijk nog verteld dat de spelersgroep de lijn van Koeman wilde voortzetten; mede om die reden werd Van Gaal met zijn eigengereide, dominante aanpak niet aangesteld. Van Dijk, nu: \"Wij hebben toen aan de KNVB duidelijk gemaakt wat wij vonden, maar we hebben nooit namen genoemd. We hebben ook nooit gezegd wie het niet zou moeten worden. De KNVB koos voor Frank de Boer. Helaas is het niet gelopen zoals we voor ogen hadden. We slaan nu een nieuwe weg in. Daar is iedereen positief over.\"\n\nDoelpuntenmachine\n\nMet Van Gaal naast hem roemde Van Dijk de nieuwe bondscoach. \"Hij heeft een geweldige carrière gehad, heeft veel ervaring en brengt toch wel wat extra's. Dat merk je in de groep. Het leeft, iedereen heeft er zin in en is scherp.\"  \n  \nDe 30-jarige verdediger speelde tot nu toe alle drie de Premier League-duels met Liverpool volledig mee en lijkt weer helemaal fit. Naar verwachting zal hij vanavond in het Ullevaal-stadion samen met Stefan de Vrij de Noorse doelpuntenmachine Erling Braut Haaland moeten beteugelen. Haaland noemde Van Dijk de beste verdediger ter wereld. \"Zei hij dat? Dat is aardig van hem.\"  \n  \nDe snelle Haaland is uiteraard de angel bij Noorwegen. Van Gaal: \"Ik hoop dat we de pass naar Haaland kunnen voorkomen, dan is het probleem opgelost.\"","intensity":0,"negativity":0,"cluster_id":66,"similar_texts":"text631"},{"id":"73","publisher":"De Telegraaf","date":"2021-08-31","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/186d39f1df16124c8ea0321019fcd487/web/OPS/cciobjects.json&hash=3d8ad6322c65f9ec6297#/pages/48-49","title":"Invallen in Rotterdam","text":"Invallen in Rotterdam\n\nHet arrestatieteam viel een woning binnen aan De La Reystraat.\n\nFoto Joey Bremer\n\nPolitie maakt vuist tegen schietincidenten in wijk Feijenoord\n\ndoor Gerda Frankenhuis\n\nRotterdam Om het vuurwapengeweld in de Rotterdamse wijk Feijenoord een halt toe te roepen, is de politie maandagochtend tijdens een grote actie zeven woningen binnengestapt. „We willen een duidelijk signaal afgegeven dat mensen zich veilig moeten voelen in hun eigen wijk. Mensen die een vuurwapen bezitten of zelfs gebruiken, moeten zich juist onrustig gaan voelen”, zegt Wim Hoek, portefeuillehouder Excessief Geweld en districtschef politie Rotterdam-Zuid.\n\nDe wijk Feijenoord werd vanaf begin juli tot half augustus geteisterd door meerdere schietincidenten. Woningen werden beschoten en ook een auto werd onder vuur genomen. „We hebben in vijf weken tijd dertien schietincidenten in Feijenoord gehad. We hebben het onderzoek geïntensiveerd. Zo zijn we maximaal in de wijk aanwezig, zowel zichtbaar als onzichtbaar”, zegt Hoek. \n\nDe politie is met een Zomeroffensief begonnen om een einde te maken aan de kogelregens. Ook de komende tijd is de politie volop in de wijk aanwezig en gaat het onderzoek in volle vaart door. „We zijn nog niet klaar. We gaan door. De aanwezigheid van de politie zal zichtbaar zijn en er zullen meer acties komen, waarbij we aanhoudingen niet uitsluiten.” \n\nRond negen uur vielen tegelijkertijd het arrestatieteam, Team Parate Eenheid en andere politieteams de zeven woningen binnen aan onder meer de De La Reystraat, Vuurplaat, Hendrikstraat en Taandersstraat. Met als doel het vinden van vuurwapens.\n\n„We hebben geen vuurwapens gevonden. Er zijn ook geen arrestaties verricht, maar dat was ook niet het belangrijkste doel. We wilden met deze actie een belangrijk signaal aan de buurt afgegeven van een actieve overheid die ingrijpt. De schietincidenten hebben gezorgd voor een onveiligheidsgevoel”, zegt Hoek. Bij de acties zijn wel geld en telefoons in beslag genomen.\n\nOverigens staan niet alle schietincidenten in Feijenoord met elkaar in verband. Er zijn incidenten geweest die op zichzelf staan, een aantal zaken is wel aan elkaar gelieerd. De invallen zijn volgens Hoek in de ’volle breedte van het onderzoek’ gedaan. Op 17 augustus jl. heeft de politie een 18-jarige Rotterdammer opgepakt. Hij zou betrokken zijn bij het beschieten van woningen in de Rose-Spoorstraat, op Vuurplaat en de Feijenoordhaven. „Sinds de arrestatie is het aantal schietincidenten in Feijenoord afgenomen. In de afgelopen tijd zijn er in totaal zeven arrestaties verricht.”\n\nGeld en telefoons\n\ngevonden","intensity":0,"negativity":0,"cluster_id":45,"similar_texts":"text35"},{"id":"74","publisher":"De Telegraaf","date":"2021-08-31","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/186d39f1df16124c8ea0321019fcd487/web/OPS/cciobjects.json&hash=638e2647b9a39ad544c0#/pages/12","title":"Invallen in strijd tegen kogelregens","text":"Invallen in strijd tegen kogelregens\n\nHet arrestatieteam viel een woning binnen aan De La Reystraat.\n\nFoto Joey Bremer\n\nPolitie maakt vuist tegen schietincidenten \n\ndoor Gerda Frankenhuis\n\nRotterdam Om het vuurwapengeweld in de Rotterdamse wijk Feijenoord een halt toe te roepen is de politie maandagochtend tijdens een grote actie zeven woningen binnengestapt. „We willen een duidelijk signaal afgegeven dat mensen zich veilig moeten voelen in hun eigen wijk. Mensen die een vuurwapen bezitten of zelfs gebruiken, moeten zich juist onrustig gaan voelen”, zegt Wim Hoek, portefeuillehouder Excessief Geweld en districtschef politie Rotterdam-Zuid.\n\nDe wijk Feijenoord werd vanaf begin juli tot half augustus geteisterd door meerdere schietincidenten. Woningen werden beschoten en ook een auto werd onder vuur genomen. „We hebben in vijf weken tijd dertien schietincidenten in Feijenoord gehad. We hebben het onderzoek geïntensiveerd. Zo zijn we maximaal in de wijk aanwezig, zowel zichtbaar als onzichtbaar”, zegt Hoek.\n\nZomeroffensief\n\nDe politie is met een Zomeroffensief begonnen om een einde te maken aan de kogelregens. Ook de komende tijd is de politie volop in de wijk aanwezig en gaat het onderzoek in volle vaart door. „We zijn nog niet klaar. We gaan door. De aanwezigheid van de politie zal zichtbaar zijn en er zullen meer acties komen, waarbij we aanhoudingen niet uitsluiten.” \n\nRond negen uur vielen tegelijkertijd het arrestatieteam, Team Parate Eenheid en andere politieteams de zeven woningen binnen aan onder meer de De La Reystraat, Vuurplaat, Hendrikstraat en Taandersstraat. Met als doel het vinden van vuurwapens.\n\n„We hebben geen vuurwapens gevonden. Er zijn ook geen arrestaties verricht, maar dat was ook niet het belangrijkste doel. We wilden met deze actie een belangrijk signaal aan de buurt afgegeven van een actieve overheid die ingrijpt. De schietincidenten hebben gezorgd voor een onveiligheidsgevoel”, zegt Hoek. Bij de acties zijn wel geld en telefoons in beslag genomen.\n\nOverigens staan niet alle schietincidenten in Feijenoord met elkaar in verband. Er zijn incidenten geweest die op zichzelf staan, een aantal zaken is wel aan elkaar gelieerd. De invallen zijn volgens Hoek in de ’volle breedte van het onderzoek’ gedaan. Op 17 augustus jl. heeft de politie een 18-jarige Rotterdammer opgepakt. Hij zou betrokken zijn bij het beschieten van woningen in de Rose-Spoorstraat, op Vuurplaat en de Feijenoordhaven. „Sinds de arrestatie is het aantal schietincidenten in Feijenoord afgenomen. In de afgelopen tijd zijn er in totaal zeven arrestaties verricht.”\n\nGeld en telefoons\n\ngevonden","intensity":0,"negativity":1,"cluster_id":45,"similar_texts":"text684"},{"id":"75","publisher":"Trouw","date":"2021-09-01","url":"https://krant.trouw.nl/titles/trouw/8321/publications/1343/articles/1437431/17/1","title":"Jakobsen sprint naar derde etappezege","text":"### Vuelta\n\nFabio Jakobsen heeft voor de derde keer in deze editie van de Ronde van Spanje een etappe gewonnen. De sprinter van Deceuninck-Quick-Step, die gisteren zijn 25ste verjaardag vierde, schreef in Santa Cruz de Bezana met ruime marge de zestiende etappe op zijn naam. Jakobsen droeg zijn zege op aan drie artsen die belangrijk waren geweest bij zijn herstel na zijn zware val vorig jaar. De Noor Eiking behoudt de rode leiderstrui.","intensity":0,"negativity":1,"cluster_id":37,"similar_texts":"text307"},{"id":"76","publisher":"De Telegraaf","date":"2021-09-01","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/4673b5d06cd7e49ab3f4e532bc681962/web/OPS/cciobjects.json&hash=5eed9e82d2c1a6ec28a3#/pages/34","title":"Jarige Jakobsen sprint frustraties van zich af","text":"Jarige Jakobsen sprint frustraties van zich af\n\nFabio Jakobsen boekt op zijn verjaardag zijn derde zege in de Ronde van Spanje.\n\n❮❯\n\nAMSTERDAM Hoewel Fabio Jakobsen al twee ritzeges binnen had, stormde hij vol frustraties af op zijn hattrick in deze Vuelta. In Santa Cruz de Bezana vierde hij zijn 25e verjaardag met een weergaloze sprint, waarmee de ietwat verstoorde verhoudingen binnen zijn ploeg Deceuninck-QuickStep in etappe zestien weer werden gladgetrokken. \n\n„Deze overwinning is volledig dankzij mijn ploeggenoten, die me hebben terug gebracht nadat ik moest lossen op dat klimmetje”, wees Jakobsen naar het colletje met nog dik vijftig kilometer te gaan. „Dit is typisch ’The Wolfpack’, ik heb eigenlijk alleen maar die laatste sprint hoeven doen.” \n\nVier etappes eerder was de stemming achter de streep een stuk grimmiger. De normaliter zo feilloze blauwe trein ontspoorde toen in de straten van Villanueva de la Serena. Florian Senechal kwam juichend over de streep, nadat Jakobsen had aangegeven dat hij er niet meer bij zat. \n\nJakobsen verweet zijn lead-out Senechal echter dat die hem uit het oog verloor. „Gefeliciteerd, maar als je niet achterom kijkt, ben je geen lead-out voor mij”, luidde de ongezouten mening van Jakobsen. „Pas toen er een gat viel, zei ik dat het aan jou was om te sprinten.” \n\nDuidelijke taal van de man die deze Ronde van Spanje laat zien dat hij weer helemaal terug aan de top is. Natuurlijk gunde hij Senechal uiteindelijk zijn feestje, vooral omdat die zich vorig jaar na de horrorcrash van de Nederlander als eerste bekommerde om zijn maatje. Maar nu terug in koers wordt Jakobsen weer afgerekend op zeges. \n\nTijdens de laatste sprintkans liet hij er dan ook geen enkele twijfel over bestaan wie er in Spanje de rapste benen van het peloton heeft. Jakobsen droeg zijn derde ritzege op aan verschillende medici. „Ik wil drie mensen die enorm belangrijk zijn geweest bij mijn herstel bedanken: dokter Meijer van het ziekenhuis in Nijmegen, teamdokter Yvan Vanmol en mijn osteopaat Cor van Wanrooij. Ik hou van jullie en deze is voor jullie.” \n\nDe laatste vijf lastige dagen zal Jakobsen nog keihard moeten werken voor het behoud van zijn groene trui, die hij eigenlijk alleen maar kan verliezen als hij zondag niet aankomt in finishplaats Santiago de Compostella.","intensity":0,"negativity":0,"cluster_id":7,"similar_texts":"text378"},{"id":"77","publisher":"De Volkskrant","date":"2021-09-01","url":"https://krant.volkskrant.nl/titles/volkskrant/7929/publications/1348/articles/1437438/6/1","title":"Jij-bakken begint nu meerderheidskabinet niet lijkt te lukken","text":"### Reconstructie - Formatie - Vijf maanden informeren en formeren\n\n'What the fuck hebben we de afgelopen zomer zitten doen?', zegt een D66'er. 'Ik had niet gedacht dat het zo cynisch zou zijn', aldus een GroenLinkser. Een prominente PvdA'er: 'Het is genant.'  \n  \nD66, PvdA en GroenLinks hadden graag een progressief blok gevormd in de formatie. Zaterdag bekrachtigden PvdA en GroenLinks hun samenwerking, maar dat heeft de bezwaren bij Mark Rutte (VVD) en Wopke Hoekstra (CDA) niet weggenomen. Dinsdag gooiden de leiders van VVD en CDA definitief de deur dicht voor een meerderheidskabinet met links, terwijl D66-leider Kaag bekendmaakte dat zij definitief niet met de ChristenUnie wil praten over kabinetsdeelname.  \n  \nAlleen een minderheidskabinet is nu nog een optie om op korte termijn nieuwe verkiezingen te voorkomen. Het is een uitkomst die geen van de zes formatiekandidaten vooraf had gewenst en toch is het gebeurd.  \n  \nDe schuldvraag? Daar willen de hoofdrolspelers allemaal niet publiekelijk op vooruitlopen, maar achter de schermen wordt naar elkaar gewezen.\n\nFreeridergedrag\n\nBij de VVD is te horen dat de liberalen steeds hebben gezegd dat ze niet met vijf partijen in een kabinet willen. Misschien biechtte Rutte dat wel iets later op dan Hoekstra, maar de boodschap was glashelder: géén vijfpartijenkabinet met links. Vooral Klaver heeft volgens de liberalen de fout van zijn leven gemaakt; zonder Ploumen had hij twee weken geleden minister van Klimaat kunnen zijn.  \n  \nDe liberalen noemen de belofte van links, dat zij intensief gaan samenwerken en in feite als één stemlijst moeten worden gezien, te vrijblijvend. Zolang de PvdA en GroenLinks niet echt één fractie vormen en hetzelfde stemmen, zien zij het als een risico dat een van de twee partijen het beleid niet ondersteunt als hen dat zo uitkomt: freeridergedrag. Toch geven ook de liberalen toe dat de huidige impasse niemands voorkeur had en dat 'iedereen' daarvoor verantwoordelijk is.  \n  \nBij de twee linkse partijen voelen ze zich vooral bedonderd, omdat ze worden uitgesloten terwijl zij zich enthousiast toonden over een formatiedocument dat nota bene is opgesteld door VVD en D66. Om de impasse te doorbreken, poogden de teams van Rutte en Kaag een formatiedocument op te stellen waarbij CDA, PvdA, GroenLinks en ChristenUnie zich op basis van de inhoud konden aansluiten. PvdA en GroenLinks toonden zich vorige week enthousiast, het CDA wilde verder praten en de ChristenUnie haakte af. Maar volgens Rutte blijven de verschillen met de PvdA en GroenLinks toch te groot.  \n  \nDe linkse partijen vragen zich af waaraan de VVD de afgelopen zomerweken heeft geschreven. 'Waarom al die moeite doen als je toch niet wilt?' Bij D66 overheerst om dezelfde reden een verbitterd soort verbazing. 'Het is een genante vertoning', aldus een D66'er. 'Je schrijft een document waarover twee partijen, die eerst nog een motie van wantrouwen tegen je hebben ingediend, willen verder praten en daarna zeg je dat je er op de inhoud niet uit kan komen. Dat is een middelvinger in het gezicht van twee redelijke, linkse partijen.'  \n  \nVVD en CDA wílden er niet uitkomen, concludeerden de twee linkse partijen en de Democraten dinsdag teleurgesteld. De partijen hebben de indruk dat zij er met VVD-leider Rutte waarschijnlijk nog wel uit waren gekomen. 'Rutte is super pragmatisch', zegt een GroenLinkser. Maar ergens in de formatie heeft hij zijn lot verbonden aan Hoekstra, menen de progressieve partijen. Zij vermoeden dat het vooral de CDA-leider is die te bang zou zijn dat twee linkse partijen de signatuur van het kabinet-Rutte IV te rood kleurt.\n\nJuniorpartner\n\n'Het gaat om de beeldvorming', zei Klaver na afloop van zijn gesprek met Ploumen, Rutte en Hoekstra. Daarmee bedoelt hij: het CDA en de VVD vinden het idee om samen te werken met twee linkse partijen gewoon niet goed verkoopbaar aan hun achterban. Volgens betrokkenen zou Hoekstra dinsdag tijdens de gesprekken met Hamer zijn zorgen hebben uitgesproken dat het CDA na het linkse verbond (17 zetels) met 14 zetels de juniorpartner in de coalitie zou worden.  \n  \nDe christen-democraten erkennen dat ze vrezen dat ze weinig van hun eigen idealen zouden terugzien in een kabinet waarin in hun ogen niet twee, maar drie linkse partijen en drie liberale partijen zitten. Het CDA benadrukt dat niet alleen zíj iets blokkeren, maar ook Kaag. In vrijwel ieder land waar een zittend kabinet na verkiezingen opnieuw een meerderheid haalt, gaat dat kabinet door; Kaag blokkeert die optie.  \n  \nHoewel alle hoofdrolspelers zelf bepalen met wie zij willen samenwerken, is de vraag die momenteel boven het Binnenhof hangt: waarom heeft het vijf maanden moeten duren om tot dit inzicht te komen?  \n  \nBetrokkenen komen niet verder dan de analyse dat ze hoopten dat de ander sneller zou toegeven. VVD en CDA hoopten dat Kaag na lang aandringen toch wilde doorregeren met de ChristenUnie of dat het linkse blok van PvdA en GroenLinks alsnog uit elkaar zou vallen. De Democraten en linkse partijen hoopten op hun beurt dat de rechtse partijen uiteindelijk toch met ze in zee zouden gaan.  \n  \nNu duidelijk is dat alle partijen zich hebben misrekend, is de verwachting dat informateur Hamer deze week haar eindrapport optekent: een meerderheidskabinet lijkt van de baan en wellicht is het verstandig de mogelijkheid van een minderheidskabinet te onderzoeken. De vraag is in welke samenstelling en met steun van wie.","intensity":1,"negativity":0,"cluster_id":25,"similar_texts":"text246"},{"id":"78","publisher":"De Telegraaf","date":"2021-08-31","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/186d39f1df16124c8ea0321019fcd487/web/OPS/cciobjects.json&hash=6d6940ee7c05dcc18271#/pages/1","title":"Kabinet trekt toch de knip","text":"Kabinet trekt toch de knip\n\nExtra geld naar klimaat, veiligheid en beetje koopkracht\n\ndoor Leon Brandsema \n\nen Mike Muller\n\nDen Haag Het kabinet laat ondanks zijn demissionaire status Prinsjesdag niet geruisloos voorbijgaan. De knip wordt nog getrokken voor het terugbrengen van de CO2-uitstoot, aanpak van ondermijnende criminaliteit en een kleine koopkrachtreparatie. Maar andere hete hangijzers blijven voorlopig liggen.\n\nDat is volgens ingewijden de uitkomst van de begrotingsonderhandelingen. Op klimaatgebied trekt het kabinet de komende jaren ruim 6 miljard euro uit, bijvoorbeeld om de aanschaf van elektrische auto’s en het isoleren van huizen te stimuleren.\n\nEen ander dossier dat ondanks de demissionaire status niet kan blijven liggen, is veiligheid. Het kabinet trekt 400 miljoen euro uit voor de strijd tegen ondermijnende criminaliteit en 150 miljoen voor het bewaken en beveiligen van bedreigde personen. Ook voor de sociale advocatuur, een iets fleuriger koopkrachtplaatje en defensie is nog geld beschikbaar.\n\nMaar niet alle urgente problemen worden nu al aangepakt. Het stikstofdossier wordt bijvoorbeeld doorgeschoven naar de formatietafel.\n\nBelangrijke dossiers doorgeschoven\n\nSubsidies\n\nPagina T4","intensity":0,"negativity":0,"cluster_id":14,"similar_texts":"text349"},{"id":"79","publisher":"NRC Handelsblad","date":"2021-08-31","url":"https://www.nrc.nl/nieuws/2021/08/31/kamagurka-a4056598#20210831-79780-102","title":"Kamagurka","text":"Een versie van\n\ndeze illustratie\n\nverscheen ook in\n\nNRC Handelsblad\n\nvan 31 augustus 2021\n\nEen versie van\n\ndeze illustratie\n\nverscheen ook in\n\nNRC in de ochtend\n\nvan 31 augustus 2021","intensity":0,"negativity":0,"cluster_id":69,"similar_texts":"text713"},{"id":"80","publisher":"NRC Handelsblad","date":"2021-08-31","url":"https://www.nrc.nl/nieuws/2021/08/30/kanyes-donda-ontroert-en-daagt-weer-uit-a4056527#20210831-79780-202","title":"Kanye’s ‘Donda’ ontroert en daagt weer uit","text":"Nieuw album Kanye Wests nieuwe album ‘Donda’ is een collage van uiteenlopende ideeën. Maar met 27 nummers op de tracklist is er genoeg materiaal uit te pluizen. ,Drie jaar nadat hij een nieuwe standaard zette door albums van zeven tracks en een speelduur van rond het half uur uit te brengen, schiet Kanye West helemaal de andere kant op. Wie het langverwachte Donda in zijn geheel wil beluisteren, dient daar bijna twee uur voor uit te trekken.\n\n27 nummers prijken er maar liefst op de tracklist. Het is een heel andere plaat geworden dan die West een maand voor de release liet horen in het Mercedes Benz Stadium in Atlanta. Hij bivakkeerde zelfs nog een tijdje in een tot slaapkamer annex studio omgetoverd materiaalhok in het stadion. Daar bleef hij aan het album sleutelen, omdat hij zelf niet tevreden was over wat hij tijdens het stadionoptreden had laten horen. Dat maakte nieuwsgierig.\n\nMet zijn eerste zes albums bepaalde West steeds eigenhandig waar hiphop zich heen bewoog. Of het nou zijn chipmunk-soul uit begin 2000 was, grootse futuristische stadion-hiphop of een verstoord synthesizer-geluid; Kanye was een decennium lang dé trendsetter binnen de popmuziek.\n\nLees ook: Kanye West for president, of weer een publiciteitsstunt?\n\nWangedrag\n\nMaar de laatste jaren overschaduwde zijn persoonlijke wangedrag zijn middelmatige studio-output. Zo kwam hij in het nieuws vanwege zijn bizarre pro-Trump-toespraak in het tv-programma Saturday Night Live. Ook beweerde hij dat slavernij een keuze is geweest. Maar met dit nieuwe album weet West zijn muzikale status te herstellen.\n\nDonda, vernoemd naar zijn moeder, is een collage van de uiteenlopende ideeën van West. Hij lijkt letterlijk alles richting de luisteraar te smijten, om vervolgens maar te kijken wat er beklijft. De eurodance uit zijn ‘Graduation’-tijd, vervormde samples en auto-tune; eerdere succesvolle en kenmerkende elementen keren terug. Er klinkt onheilspellende trap op ‘Off The Grid’ en old school r&b in ‘Believe What I Say’, dat gebouwd is rond stemsamples van Lauryn Hill.\n\nMet ‘Jesus Lord’ levert hij een bijna negen minuten durend middenstuk, waarin hij zijn mentale worstelingen blootlegt. „I know I made a promise that I’d never let the reaper in/ But lately I been losing all my deepest friends/ Lately I been swimming in the deepest end”, rapt hij haast radeloos. Kanye rouwt („If I talk to Christ can I bring my mother back to life?”), en bespreekt de tragedie die racisme oplevert. De track overstijgt de rest van het album met gemak.\n\nGecodeerd labyrint\n\nOok nummers als ‘Moon’ en ‘Remote Control’ kunnen direct tot zijn beste werk gerekend worden. Daartegenover staan de vreemde intro (‘Donda’ in allerlei rekbare vormen uitgesproken) en het nietszeggende ‘Junya’. Ook de toegevoegde alternatieve versies van een aantal nummers voegen niks toe. En waarom hij figuren als DaBaby (gay-shaming), Marilyn Manson (verwikkeld in rechtszaken omtrent verkrachting) en Chris Brown (meermaals beschuldigd van mishandeling) laat opdraven op een album dat de naam van zijn moeder draagt, is totaal onduidelijk.\n\nHet is vooral véél, waardoor je een luisterbeurt het beste opknipt. Maar met zo veel nieuwe Kanye-muziek is er genoeg materiaal uit te pakken door fans in de komende weken en maanden. Wat voor de toevallige toehoorder kan klinken als een te lang durende dump van half afgewerkte muzikale ideeën, is eigenlijk een gecodeerd labyrint van betekenis. Met glansrollen voor God en zijn moeder. Kanye ontroert en daagt weer uit. Het grote uitpluizen kan beginnen.\n\nLees ook: Wat heeft powerkoppel Kim en Kanye betekend voor de popcultuur?\n\nHiphop\n\nKanye West – Donda.\n\n●●●●●\n\nNieuwsbrief\n\nNRC Cultuurgids\n\nWat moet je deze week zien, horen of luisteren? Onze redacteuren recenseren en tippen\n\nInschrijven\n\nEen versie van\n\ndit artikel\n\nverscheen ook in\n\nNRC Handelsblad\n\nvan 31 augustus 2021\n\nEen versie van\n\ndit artikel\n\nverscheen ook in\n\nNRC in de ochtend\n\nvan 31 augustus 2021","intensity":0,"negativity":0,"cluster_id":47,"similar_texts":"text376"},{"id":"81","publisher":"De Telegraaf","date":"2021-09-01","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/4673b5d06cd7e49ab3f4e532bc681962/web/OPS/cciobjects.json&hash=6e8f20e47812059f0325#/pages/12","title":"Kelly de Vries gaat verder met ’Tanja Groen’","text":"Kelly de Vries gaat verder met ’Tanja Groen’\n\nFamilie van Tanja Groen met Kelly de Vries (l.) in een stille tocht ter nagedachtenis aan de verdwenen studente. \n\nfoto anp/hh\n\ndoor Claire van Dyck \n\nMaastricht Kelly de Vries neemt het voorzitterschap van Stichting De Gouden Tip over van haar vermoorde vader. „Ik heb mijn vader in het ziekenhuis beloofd dat ik me zal inzetten om zijn droom te verwezenlijken. Dat dit alsnog het jaar van Tanja Groen wordt, en niet alleen het jaar van Peter R. de Vries.” \n\nWaar de aanslag op Peter R. de Vries’ leven zijn strijd voor een oplossing in vastgelopen moord- en verdwijningszaken stopte, gaan zijn kinderen Kelly (34) en Royce (31) door. Kelly de Vries wordt het gezicht van Stichting De Gouden Tip. Royce de Vries zal vrijdag, als vertrouwenspersoon, de ouders van Nicky Verstappen bijstaan tijdens een pro-formazitting bij het hof. \n\n„Er komt meer op ons af dan het overlijden van onze vader”, zegt Kelly de Vries. „Wij willen zijn visie, zijn nalatenschap recht doen. Wij willen zorgen dat zijn inzet niet verloren gaat en zijn werk zo veel mogelijk voortzetten. Royce en ik kennen hem als geen ander. Wij delen zijn dna. Mijn broer zet ons rechtvaardigheidsgevoel op het juridische vlak in, ik op het sociale. We willen er kunnen zijn voor de mensen die hem nodig hebben, op onze manier, maar met zijn visie. We kunnen onmogelijk onze vader vervangen, maar Royce en ik zullen samen met een groep vertrouwelingen het gat dat hij achterlaat proberen op onze wijze in te vullen.” \n\nHet is, zo vertelt Kelly de Vries, voor hen een logisch vervolg van een gruwelijke gebeurtenis. Ze zijn beiden opgegroeid met de strijd voor rechtvaardigheid van hun vader. Ze kennen de zaken waar hij zich sterk voor maakte en de nabestaanden die hij ondersteunde. Ze hebben zijn gedrevenheid en passie gezien en gevoeld, ze delen zijn visie. Het zal wel in hun genen zitten. „In het ziekenhuis, toen ik wist dat het niet goed ging komen, heb ik hem beloofd dat ik zijn werk in de stichting met hulp van de overige bestuursleden zal overnemen. Dat dit alsnog het jaar van Tanja Groen wordt en niet alleen het jaar van Peter R. de Vries.” \n\nDat sprak zij dinsdagavond ook uit na afloop van de stille tocht in Maastricht, waar studentenvereniging Circumflex samen met Stichting De Gouden Tip aandacht vraagt voor de raadselachtige verdwijning van Tanja Groen, 28 jaar geleden. Het bedrag van een miljoen euro – de hoogste uitgeloofde beloning ooit – is binnen. De inzameling van het streefbedrag kreeg wrang genoeg een vlucht na de aanslag in Amsterdam op het leven van de onverschrokken misdaadjournalist. \n\nBelofte aan vader Peter in ziekenhuis","intensity":0,"negativity":0,"cluster_id":26,"similar_texts":"text250"},{"id":"82","publisher":"De Telegraaf","date":"2021-08-31","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/186d39f1df16124c8ea0321019fcd487/web/OPS/cciobjects.json&hash=b2e3ad5f0f880109cef9#/pages/8","title":"Knoop moet doorgehakt","text":"Knoop moet doorgehakt\n\nInformateur Mariëtte Hamer gaat dinsdag in gesprek met de ’probleemgevallen’.\n\nFoto ANP/HH\n\nKans op minderheidskabinet steeds groter\n\nVan onze parlementaire redactie\n\nDen Haag De kans op een minderheidskabinet wordt met de dag groter. Formatiekopstukken zien weinig andere mogelijkheden meer. Maar eerst moeten alle nog resterende meerderheidsvarianten officieel bij informateur Mariëtte Hamer zijn doorgestreept.\n\nNa maandenlang rondjes om elkaar heen te hebben gedraaid, zullen VVD en D66 nu toch echt hun knopen moeten tellen. Blijven VVD en CDA erbij dat twee linkse partijen te veel zijn? Is D66 alsnog te vermurwen om in een kabinet met CU te stappen? En willen GL en PvdA echt niet zonder elkaar in een kabinet? Dinsdag zou die knoop nu echt moeten worden doorgehakt: Hamer zet de ’probleemgevallen’ dan bij elkaar aan tafel. \n\nBij de buitenwacht groeit de irritatie over de Haagse stroperigheid met de dag, beseft ook VVD-leider Mark Rutte. Maandag werd hem gevraagd naar de voortgang, maar opnieuw hield hij na een urenlang overleg met D66 en CDA de kaken stijf op elkaar. „Ik weet dat Nederland zich zo langzamerhand kapot ergert aan het feit dat we er zo weinig over kunnen zeggen. Maar als we er nu wat in het openbaar over zeggen, helpt dat totaal niet om een kabinet alsnog dichterbij te brengen. Het spijt mij echt verschrikkelijk.”\n\nDe VVD laat weten dat die partij voor alle meerderheidsvarianten te porren is, behalve eentje met zowel PvdA als GL, tenzij die twee fracties fuseren. D66 blijft erbij dat CU ’in deze fase’ geen optie is. \n\nAls alle partijen de poot stijf houden, dan komt een minderheidskabinet toch echt in beeld, menen betrokkenen. Maar ook bij die optie lijken VVD en D66 elkaar slecht te kunnen vinden. Want VVD wil het liefst dat CDA in zo’n minderheidskabinet aanschuift, D66 absoluut niet. „Het is vijf of twee partijen”, aldus een woordvoerder van D66-leider Sigrid Kaag. VVD ziet in dat geval beren op de weg, want CDA zal een minderheidskabinet van VVD en D66 heus niet gaan steunen, verwachten de liberalen. \n\nTekenend\n\nHet is tekenend voor deze formatie. Kaag en Rutte, het botert niet. En ook tussen andere partijen loopt het uiterst stroef. Het wordt geweten aan de explosieve start van de formatie. Na ’verkennersgate’, de ’functie elders voor oud-CDA-Kamerlid Pieter Omtzigt’ en de toeslagenaffaire groeven partijen zich zo diep in en met zoveel bombarie dat prestige een sta-in-de-weg is geworden. \n\nKaag, tevens demissionair minister van Buitenlandse Zaken, vertrekt naar verwachting dinsdagavond naar het Midden-Oosten, waar ze waarschijnlijk tot het weekeinde zal blijven. Ze wil daar werken aan een plan B om mensen die in Afghanistan zijn achtergebleven alsnog in veiligheid te brengen. Voor de formatie is de afwezigheid van Kaag lastig. Rob Jetten, D66’s secondant bij de onderhandelingen, blijft wel in Nederland. \n\nAfwezigheid Kaag lastig","intensity":0,"negativity":0,"cluster_id":16,"similar_texts":"text264"},{"id":"83","publisher":"De Telegraaf","date":"2021-08-31","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/186d39f1df16124c8ea0321019fcd487/web/OPS/cciobjects.json&hash=c40013c0b8fc5bce7680#/pages/14-15","title":"Krijgsraad veroordeelt Desi Bouterse wederom","text":"Krijgsraad veroordeelt Desi Bouterse wederom\n\nDesi Bouterse: steeds verder in het nauw. \n\ndoor Robert Alting\n\nPARAMARIBO De Surinaamse Krijgsraad heeft voormalig legerleider en ex-president Desi Bouterse opnieuw tot twintig jaar cel veroordeeld voor zijn aandeel in de vijftienvoudige moord van 8 december 1982. \n\nDe voorzitter van de Krijgsraad achtte het aandeel van Bouterse wettig en overtuigend bewezen. Er is geen gevangenneming gelast.\n\nBouterse had zich om onduidelijke redenen ziek gemeld en was niet aanwezig op de zitting. Ook de advocaat van Bouterse, Irvin Kanhai, was niet aanwezig. Met de uitspraak van de Krijgsraad is de verzetzaak afgerond. Wel kan Bouterse nog hoger beroep aantekenen tegen de uitspraak. In een eerder stadium had Kanhai al aangekondigd van deze laatste juridische mogelijkheid om het proces nog verder te rekken gebruik te maken. Dit hoger beroep zal worden afgehandeld door het Hof van Justitie.\n\nMet de uitspraak van de Krijgsraad is volgens de advocaat van de nabestaanden, Hugo Essed, een volgende mijlpaal bereikt in het proces dat zich sinds 2007 tergend langzaam door de Surinaamse samenleving woekert. \n\nEssed zei direct na de uitspraak: „Ik ben niet ontevreden wat er vandaag is gebeurd. Bouterse is weer veroordeeld en hij kan alleen nog in hoger beroep gaan.” Zo’n zaak ziet hij met vertrouwen tegemoet. „Als Bouterse begint te praten, valt hij door de mand, ook in een hoger beroep.”","intensity":0,"negativity":0,"cluster_id":21,"similar_texts":"text476"},{"id":"84","publisher":"Trouw","date":"2021-09-01","url":"https://krant.trouw.nl/titles/trouw/8321/publications/1343/articles/1437431/10/3","title":"Kroongetuige strafproces Eris: 'Ik heb niemand ontzien'","text":"### Caloh Wagoh\n\nHij stak over naar justitie en legde talloze belastende verklaringen af over zijn voormalige bondgenoten. Gisteren werd de kroongetuige in liquidatieproces Eris voor het eerst in het openbaar verhoord.  \n  \nHet ging hem niet om strafvermindering. Tony de G., kroongetuige in strafzaak Eris, zei dat hij vanwege zijn veiligheid overstak naar justitie. Hij zag zijn deal als een kans uit de criminele wereld te stappen en zijn eigen leven te redden. \"De politie vermoordt je niet, als het goed is\", zo zei hij op dag twee van het omvangrijke proces dat draait om vijf liquidaties en elf moordopdrachten.  \n  \nVoor het eerst werd De G. aan de tand gevoeld in de zwaarbeveiligde rechtbank in Amsterdam Nieuw-West. De rechters, het Openbaar Ministerie en de advocaten van achttien van de andere verdachten die in Eris worden vervolgd, kregen de kans om de betrouwbaarheid te toetsen van de belastende verklaringen die de kroongetuige aflegde over zijn voormalige bondgenoten.  \n  \nDe kroongetuige, die uit Spijkenisse komt en een belangrijk lid was van de lokale afdeling van de inmiddels verboden motorclub Caloh Wagoh, gaf toe dat hij zich bezighield met drugs-, wapenhandel en oplichting. Ook was hij betrokken bij de moord op Jair Wessels. Na die liquidatie vluchtte De G. naar Spanje, waar hij eind 2017 werd opgepakt.  \n  \nEen wapen heeft hij naar eigen zeggen nooit ter hand genomen. \"Ik heb veel misdrijven gepleegd, maar geen huurmoorden\", bezwoer hij de rechter. \"Daar lag voor mij de grens.\" Caloh Wagoh voerde volgens hem wel 'moorden op bestelling' uit. Hij heeft open kaart gespeeld, bevestigde De G. meermaals, niemand ontzien. De kroongetuige legde ook verklaringen af tegen zijn vader en levenslange vriend Howard K.","intensity":0,"negativity":0,"cluster_id":27,"similar_texts":"text503"},{"id":"85","publisher":"De Volkskrant","date":"2021-09-01","url":"https://krant.volkskrant.nl/titles/volkskrant/7929/publications/1348/articles/1437438/10/1","title":"Kroongetuige: 'Moorden voor klotegeld, dat gaat te ver'","text":"### Reportage - Eris-proces\n\nHet is dat een rechercheur vlak na zijn arrestatie de opmerking maakte 'Ik weet dat je meer weet', anders had Tony de G. (36) nooit overwogen kroongetuige te worden. En tot op de dag van vandaag twijfelt de Schiedammer over dit besluit. De crimineel groeide op in een wereld waarin nooit gesproken werd met de politie. Bovendien vindt hij het 'beangstigend' voor zijn naasten: in het aanpalende Marengo-proces werden de broer, de advocaat en de vertrouwenspersoon van kroongetuige Nabil B. vermoord.  \n  \nMaar twijfels over de inhoud van zijn verklaringen? Die heeft De G. niet. 'Ik doe eerlijk mijn verhaal', zegt hij dinsdag in de rechtbank in Osdorp. Voor het eerst wordt hij publiekelijk gehoord in het Eris-proces, een van de omvangrijkste processen ooit. De strafzaak gaat over een lange reeks liquidaties en opdrachten daartoe, een belangrijk deel van de verdachten was lid van de inmiddels verboden motorclub Caloh Wagoh.  \n  \nWegens veiligheidsredenen zit de vermomde De G. in een afgeschermde getuigenbox, en spreekt hij met vervormde stem. Als lid van een van de moordcommando's was Tony de G. onder meer betrokken bij de liquidatie van Jaïr Wessels in 2017. Volgens het OM sluiten zijn verklaringen 'naadloos' aan bij berichten die justitie aantrof op in beslag genomen telefoons en laptops.\n\nLiegen met een glimlach\n\nMaar de advocaten hebben hier twijfels bij. 'Nogal wat mensen hebben verklaard: Tony liegt alles bij elkaar, en dat doet hij met een glimlach', zegt raadsman Christiaan Flokstra van verdachte Greg R. Maar volgens de kroongetuige loog hij vroeger 'alleen als het om geld ging'. Bovendien, voegt De G. toe, 'ken ik geen crimineel die eerlijk is.'  \n  \nAl op jonge leeftijd raakte De G. verzeild in het criminele milieu. Zo had hij 'wiethokken', deed hij 'incasso's', perste hij af en lichtte hij op. Daarnaast heeft hij 'altijd wapens en drugs verkocht'. Zijn veiligheid was meerdere keren een 'dingetje'. In 2008 en 2014 stond hij op een dodenlijst.  \n  \nHet idee om over te stappen naar justitie ontstond in 2017, kort nadat hij in Spanje was gearresteerd voor de liquidatie van Wessels. Aanvankelijk wilde De G. zwijgen. Maar er lag zoveel bewijs tegen hem, dat het hem beter leek om antwoord te geven op vragen, in de hoop op een lagere straf. De G. had bovendien spijt. Naar eigen zeggen was hij nooit eerder betrokken geweest bij een moord, laat staan een huurmoord. 'Een conflict uitvechten voor een ander voor wat klotegeld, dat ging te ver.'Aanvankelijk sprak De G. alleen over zijn eigen rol. 'Maar in mijn cel ging ik nadenken: wat heb ik bereikt in mijn leven?' Bovendien stond hij inmiddels voor de derde keer op een dodenlijst. Hij verwachtte represailles vanuit Caloh Wagoh, onder meer omdat hij fouten had gemaakt bij de liquidatie van Wessels.  \n  \nNiet lang daarna werd De G. in de gevangenis opgeroepen om naar de medische dienst te gaan, maar de bewaarders brachten hem ergens anders naar toe. Naar een plek waar dezelfde rechercheur zat die eerder had gezegd: 'Ik weet dat je meer weet.' 'Hij vroeg of ik veel wist. Ik zei: ik denk het wel. Daarna hebben we besproken wat we voor elkaar konden betekenen.' De gesprekken leidden in november 2018 tot een deal.\n\n'Niemand ontzien'\n\nVolgens de kroongetuige heeft hij in zijn verklaringen 'niemand ontzien'. Zo heeft hij belastend verklaard over zijn vader, die eveneens lid was van Caloh Wagoh, en over een goede vriend. 'Dat is nog steeds heel moeilijk.' Alleen zijn verklaringen over hoofdverdachte Delano R. gingen hem makkelijk af, want De G. was boos op de 'patron' van de club. Delano R. zou hem hebben belazerd, en onder druk hebben gezet om liquidaties te plegen. 'Waarom zou ik nog loyaal zijn aan die man?  \n  \nMaar wraak was geen motief om de kroongetuigedeal te sluiten, verzekert De G. dinsdag aan de rechter. De belangrijkste reden om belastend te verklaren, is de hoop dat justitie hem - nadat hij zijn straf heeft uitgezeten - kan helpen bij het opbouwen van een nieuw leven, in veiligheid en uit de criminaliteit.  \n  \nToch houdt advocaat Flokstra zijn bedenkingen bij geloofwaardigheid van de kroongetuige. Zo gebruikte De G. vroeger geregeld cocaïne om 'door te kunnen drinken op een feestje'. 'Heeft dat geen gevolgen voor uw geheugen? Uit het dossier blijkt dat u een oplichter bent, maar ook dat u dingen lastig kunt plaatsen in de tijd en dat u het lastig vindt om onderscheid te maken wie wat heeft gezegd tijdens gesprekken. Hoe moet ik nou in vredesnaam vaststellen of het klopt wat u zegt?'  \n  \nMaar volgens Tony de G. is het simpel. 'Ik vertel gewoon wat ik weet, meer niet. Het is aan de politie om daar onderzoek naar toe doen, en aan de rechtbank om erover te oordelen.'  \n  \nTony de G.  \n  \nkroongetuige in het Eris-proces","intensity":1,"negativity":0,"cluster_id":10,"similar_texts":"text503"},{"id":"86","publisher":"Algemeen Dagblad","date":"2021-09-01","url":"https://krant.ad.nl/titles/algemeendagblad/7908/publications/25918/articles/1437424/8/3","title":"Lichte stijging coronazieken","text":"Iets meer mensen zijn in de afgelopen zeven dagen positief getest op het coronavirus dan in de week ervoor. Het Rijksinstituut voor Volksgezondheid en Milieu kreeg 17.575 meldingen: een toename van 1,5 procent in een week tijd. Eind vorige week liep het aantal nieuwe gevallen op. Er waren twee dagen met meer dan 2800 positieve tests, het hoogste niveau in bijna drie weken tijd. De afgelopen dagen daalde het aantal nieuwe gevallen weer iets, waardoor de groei uiteindelijk beperkt bleef.","intensity":0,"negativity":0,"cluster_id":62,"similar_texts":"text99"},{"id":"87","publisher":"De Telegraaf","date":"2021-09-01","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/4673b5d06cd7e49ab3f4e532bc681962/web/OPS/cciobjects.json&hash=c0c8fbfc236755aff787#/pages/8","title":"Lobbybaan minister valt slecht in Kamer","text":"Lobbybaan minister valt slecht in Kamer\n\nCora van Nieuwenhuizen verlaat de politiek. „Ik heb het ministerschap heel eervol gevonden, maar het waren ook tropenjaren.”\n\nFoto ANP/HH\n\nVan Nieuwenhuizen voorzitter Energie-Nederland\n\ndoor Mike Muller\n\nDen Haag Van minister naar lobbyist: demissionair bewindsvrouw Cora van Nieuwenhuizen (VVD) maakt die overstap middenin de formatie op een opvallend moment. Aan het Binnenhof klinkt kritiek: heeft ze te veel voorkennis nu er in de recente begrotingsonderhandelingen ook over het onderwerp energie is gesproken en er miljarden worden vrijgemaakt voor de energietransitie?\n\nVan Nieuwenhuizen (58) maakte dinsdagochtend bekend dat ze haar ontslag als demissionair minister van Infrastructuur en Waterstaat bij koning Willem-Alexander heeft gevraagd. Reden: per 1 oktober begint ze als voorzitter van Energie-Nederland, de branchevereniging van grote energiebedrijven. Ze wordt opgevolgd door partijgenoot Barbara Visser, die al door de koning is beëdigd en haar staatssecretariaat Defensie aan minister Ank Bijleveld overdraagt. \n\nEr klinkt kritiek op de snelle overstap van kabinet naar een lobbyvereniging. „Je ministerschap inruilen voor een functie bij een lobbyclub is één ding”, vindt PvdA-Kamerlid Habtamu de Hoop, die samen met partijgenoot Khadija Arib Kamervragen over de overstap heeft gesteld. „Maar als die club ook nog actief is in een sector waar je als minister over ging, dan is dat ronduit twijfelachtig.” \n\nOok binnen de VVD is ongenoegen merkbaar over de plotse overstap van een minister uit de eigen gelederen. „We kunnen iemand niet tegenhouden”, zegt een invloedrijk VVD’er met ingehouden ergernis. „Sorry, ik vind dit dus niet kunnen”, schrijft CDA-Europarlementariër Esther de Lange op Twitter. „Je neemt je verantwoordelijkheid serieus en maakt je job af.” \n\nOok JA21-lijsttrekker Joost Eerdmans diende vragen in. Hij vreest een belangenconflict en wil onder andere exact weten wanneer Van Nieuwenhuizen overeenkwam om als lobbyist aan de slag te gaan en hoe lang zij daarna nog in functie bleef als minister.\n\nEerder was het al oud-minister Camiel Eurlings (CDA) die in 2011 (een jaar na zijn vertrek bij het toenmalige ministerie van Verkeer en Waterstaat) aan de slag ging bij KLM. Maar een keihard lobbyverbod voor bewindspersonen is er op dit moment niet. Er was wel een zogeheten ’circulaire’ die het bewindslieden verbood binnen twee jaar na het aflopen van hun functie te lobbyen op een terrein waar ze als bestuurder over gingen. De handleiding verdween begin 2020. \n\nVolgens Van Nieuwenhuizen zelf is er niets onoorbaars aan de hand. „Ik houd mij aan de regels zoals we dit in dit land hebben vastgesteld”, zegt ze. Al in het zomerreces is ze benaderd om aan de slag te gaan bij de branchevereniging. Om integriteitsproblemen te voorkomen, heeft ze naar eigen zeggen samen met ambtenaren in het reces op papier gezet dat, in geval van conflicterende belangen, de onderwerpen door staatssecretaris Van Weyenberg of minister Blok (EZK) zouden worden behandeld. Maar gezien het zomerreces is dat niet voorgekomen, aldus Van Nieuwenhuizen. \n\nWel zat ze afgelopen weken bij begrotingsonderhandelingen waarin dikwijls is gesproken over extra geld voor versnelling van de energietransitie. „Ik ben niet weggelopen”, zei Van Nieuwenhuizen. Of ze dan geen voorkennis heeft? „Ik ga niet lobbyen op mijn oude beleidstermijn.” \n\nHoge werkdruk \n\nVan Nieuwenhuizen werd afgelopen jaren onder meer bekend als minister die verkeersveiligheid en bereikbaarheid op de kaart zette, onder meer door te pleiten voor de opening van vliegveld Lelystad. Haar besluit om te vertrekken is naar eigen zeggen mede ingegeven door de hoge werkdruk, iets dat andere bewindspersonen de afgelopen maanden ook al aanvoerden als reden voor een vertrek. Ze hoopt op een ’betere balans tussen werk en privé’. „Ik heb het ministerschap heel eervol gevonden, maar het waren ook tropenjaren.”\n\nDe lange formatie helpt daarbij niet, erkent premier Rutte bij opnieuw een vruchteloos gesprek. „Het kabinet zit heel erg lang. We willen ook niet dat mensen te lang wachtgeld hebben. Dus als mensen een mooie baan vinden...” \n\n’Dit is ronduit twijfelachtig’","intensity":0,"negativity":1,"cluster_id":23,"similar_texts":"text294"},{"id":"88","publisher":"De Telegraaf","date":"2021-08-31","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/186d39f1df16124c8ea0321019fcd487/web/OPS/cciobjects.json&hash=82cc3120f4a0fb2da9dc#/pages/10","title":"Massaal dode bruinvissen","text":"Massaal dode bruinvissen\n\nHet aantal dode bruinvissen is ’overweldigend’.\n\nUtrecht Het aantal dode bruinvissen dat de laatste dagen aanspoelt op de Waddeneilanden is „overweldigend.” In Nederland is nooit eerder zo’n grote hoeveelheid volwassen dieren in één gebied gestrand. Waarschijnlijk komen er de komende dagen nog meer dode zoogdieren op de Waddenkust terecht, aangezien er ook dode bruinvissen op zee worden gezien. Woensdag hebben alle betrokken partijen overleg met het ministerie van Landbouw, Natuur en Visserij over een plan van aanpak, aldus onderzoeker en bioloog Lonneke IJsseldijk van de faculteit Diergeneeskunde van de Universiteit Utrecht.\n\nDe dode bruinvissen spoelen sinds donderdag aan op de noordelijke stranden van Vlieland, Terschelling, Ameland en Schiermonnikoog. Hoeveel dode dieren er ondertussen zijn gestrand is volgens IJsseldijk nog niet bekend, maar het zijn er in elk geval vele tientallen. De dieren zijn al enkele dagen dood, aangezien ze in staat van ontbinding verkeren. Waar de dieren aan zijn gestorven moet uit onderzoek blijken. „We denken aan een ziekte of iets met de voeding”, aldus onderzoeker IJsseldijk.","intensity":1,"negativity":0,"cluster_id":46,"similar_texts":"text596"},{"id":"89","publisher":"De Volkskrant","date":"2021-09-01","url":"https://krant.volkskrant.nl/titles/volkskrant/7929/publications/1348/articles/1437438/45/2","title":"Meer wolken dan zon","text":"### Weer\n\nVanochtend is het grijs met uitgestrekte wolkenvelden. Misschien valt in het westen lokaal wat motregen, maar op de meeste plaatsen blijft het droog. In de middag komt de zon geleidelijk tevoorschijn. In het westen en met name het zuidwesten blijft het mogelijk nog een flink deel van de middag bewolkt. Het wordt circa 20 graden. De wind is zwak tot matig en waait uit het noorden tot noordwesten. In de avond zijn er brede opklaringen en in de nacht koelt het af tot een graad of 10. In de loop van de nacht kan landinwaarts mist ontstaan. Donderdag begint regionaal grijs met mist of lage bewolking. Vooral in het oosten kan het lange tijd grijs blijven. In de middag is er een mix van wolken en zon, waarbij het in Zuid-Nederland waarschijnlijk zonniger is dan in de noordelijke helft. Het wordt 18 graden op de Wadden en ruim 20 graden in de zuidelijke helft van het land. Ook op vrijdag blijft het droog, met meer wolken in het noorden dan in het zuiden. In Limburg kan het kwik oplopen naar 24 graden. Zaterdag wordt een zonnige nazomerdag, met 22 tot 24 graden. Ook zondag wordt een warme dag. In de ochtend is het droog en zonnig, maar in de loop van de dag neemt vanuit het zuiden de kans op (onweers)buien toe.","intensity":0,"negativity":0,"cluster_id":22,"similar_texts":"text231"},{"id":"90","publisher":"De Telegraaf","date":"2021-09-01","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/4673b5d06cd7e49ab3f4e532bc681962/web/OPS/cciobjects.json&hash=a1bc2dd3ca6fbd47be0b#/pages/4-5","title":"Met minderheid verder?","text":"Met minderheid verder?\n\nAan tafel bij informateur Hamer kreeg niemand zijn zin. Het is bovendien de vraag of de opvolger van Hamer wel beweging krijgt in de formatie.\n\nfoto’s anp/hh\n\nD66-leider Kaag: „Het is nu aan de VVD.” \n\n❮❯\n\nHaagse deuren tot nieuw kabinet met harde klap dichtgesmeten\n\nVan onze parlementaire redactie\n\nDen Haag Niemand krijgt zijn zin. Dat is de afdronk van een dag waarop in Den Haag deuren tot een nieuw kabinet met een harde klap zijn dichtgesmeten bij informateur Mariëtte Hamer. D66 wil echt niet met CU, VVD en CDA niet met twee keer links en PvdA en GL willen niet zonder elkaar. \n\nEen minderheidskabinet doemt daardoor steeds nadrukkelijker op, met CU-leider Gert-Jan Segers als grootste pleitbezorger. „We moeten even alle politiek met een kleine p achter ons laten”, vindt hij.\n\nUitsluiten\n\nDaarmee doelt hij op het uitsluiten van andere partijen, wat dinsdag opnieuw volop gebeurt. Zo zeggen VVD en CDA nu expliciet niet met PvdA én GL te willen regeren. Dan ontstaat er volgens VVD-leider Mark Rutte een situatie waarin een van die twee partijen zijn handen van een plan af kan trekken. Bovendien vindt Rutte de inhoudelijke verschillen tussen zijn partij en ’de optelsom van GL en PvdA’ te groot. Eenzelfde geluid valt te horen bij CDA-leider Hoekstra, die ook stelt te kijken naar hoe hij zijn ’eigen programma kan realiseren’: „Wij vinden een vijfpartijenkabinet dan niet voor de hand liggen.”\n\nHet leidt tot gemok bij links. „Ze willen niet met ons praten over de inhoud van een mogelijk regeerakkoord”, zegt PvdA-leider Lilianne Ploumen. „Ik vind het spijtig, vooral omdat Nederland zit te wachten op oplossingen. Die raken nu wel een beetje uit het zicht.” GL-leider Jesse Klaver vindt zelfs dat ’de democratie vandaag de verliezer is’.\n\nNaast de ’Kaag-coalitie’ bleef het voortzetten van de huidige regering met VVD, CDA, D66 en CU ook als optie over. Die partijen hadden na de verkiezingen zelfs meer zetels dan ervoor. Maar D66-leider Sigrid Kaag ziet een nieuwe samenwerking met de CU niet zitten. De partijen verschillen volgens haar bijvoorbeeld op het gebied van ’emancipatie en drugs’. „Het is nu aan de VVD om een weg uit deze impasse te vinden.”\n\nHet eindrapport van Hamer wordt deze week nog verwacht. De Tweede Kamer zal dan snel een debat willen, maar Kaag is de hort op. Ze zit in het Midden-Oosten om een plan B te bedenken voor evacués die in Afghanistan zijn achtergebleven. \n\nOpvolger\n\nDe vraag is of de opvolger van Hamer wel beweging krijgt in de formatie. Want achter de schermen kissebissen VVD en D66 nu alweer over hoe een minderheidskabinet eruit zou moeten zien. VVD ziet dat niet zitten zonder CDA. D66 oppert, nu de Kaag-coalitie er echt niet lijkt in te zitten, dan maar dat VVD en CDA samen op zoek moeten naar een minderheidskabinet. Een einde aan het getouwtrek lijkt daarmee nog steeds niet in zicht.\n\nDe vraag is of onder een nieuwe informateur niet toch nog een ultieme poging gedaan zal worden om GL-leider Jesse Klaver los te weken van de PvdA van Lilianne Ploumen, nu hij zijn baantje als minister toch echt uit zicht ziet verdwijnen. En vindt D66 het wel te verkopen dat de partij meer dan vier jaar zonder al te grote schermutselingen met CU heeft samengewerkt, maar die partij onder het mom van ’niet progressief genoeg’ deze formatie bij het grofvuil zet?\n\nPVV-leider Geert Wilders is helemaal klaar met het formatiegestuntel. „Nieuwe verkiezingen!”, oppert hij. Maar dat is een afslag die maar weinig politieke partijen nu durven nemen. \n\nIn de peilingen is de VVD weliswaar flink geklommen van 34 naar 39 zetels, D66 kachelt alweer achteruit van 24 naar 21. Meerdere partijen waaronder het CDA zitten met voormalig CDA’er Pieter Omtzigt in het achterhoofd. Het vermoeden bestaat dat hij zich bij nieuwe verkiezingen met een eigen partij zal melden. \n\nD66: aan VVD om uitweg te vinden \n\nLinks mokt: ’Democratie de verliezer’","intensity":0,"negativity":0,"cluster_id":28,"similar_texts":"text96"},{"id":"91","publisher":"De Telegraaf","date":"2021-08-31","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/186d39f1df16124c8ea0321019fcd487/web/OPS/cciobjects.json&hash=122357999fdedc01acb6#/pages/4","title":"Miljarden tegen uitstoot van CO2","text":"Miljarden tegen uitstoot van CO2\n\nVolgens bronnen gaat er 6 miljard euro naar onder meer verduurzaming van voertuigen.\n\nFoto ANP/HH\n\nKabinet schuift sommige hete hangijzers door \n\ndoor Leon Brandsema \n\nen  Mike Muller\n\nDen Haag Het terugdringen van de CO2-uitstoot en aanpak van ondermijnende criminaliteit wél, maar het stikstofdossier niet: het kabinet gaat op Prinsjesdag ondanks de demissionaire status nog stevig in de buidel tasten. Maar sommige urgente zaken worden doorgeschoven naar de formatietafel.\n\nDat is volgens ingewijden de uitkomst van de onderhandelingen over de begroting, die traditiegetrouw op de derde dinsdag van september wordt gepresenteerd. Het is gebruikelijk dat een demissionair kabinet, en dat is Rutte III al sinds januari, nog weinig beleid voor zijn rekening neemt. Maar nu wordt op een aantal punten toch actie gevraagd.\n\nBijvoorbeeld op het gebied van klimaat, waar de Urgenda-uitspraak Nederland dwingt om maatregelen te nemen. Het kabinet trekt er een flink bedrag voor uit, volgens bronnen gaat het om ruim 6 miljard euro voor de komende jaren. Dat geld gaat onder meer naar subsidies waarmee mensen gestimuleerd worden om te verduurzamen: bijvoorbeeld door een elektrische auto aan te schaffen of hun huis te isoleren. Ook het bedrijfsleven krijgt een groen zetje in de rug.\n\nDe linkse roep om nog een extra kolencentrale te sluiten, vindt geen gehoor. Het blijft bij de gesprekken om de Rotterdamse centrale te sluiten, ook omdat er anders mogelijk problemen komen met de leveringszekerheid van elektriciteit.\n\nOp het gebied van veiligheid en de rechtsstaat trekt het kabinet ook de knip. Zo krijgt het ministerie van Justitie 150 miljoen euro extra voor het bewaken en beveiligen van bedreigde personen, dat door de moorden op advocaat Derk Wiersum, vertrouwenspersoon en misdaadverslaggever Peter R. de Vries, en de broer van Nabil B. – kroongetuige in het Marengo-proces – in de schijnwerpers kwam te staan.\n\nCriminaliteit\n\nJustitie krijgt ook 400 miljoen euro per jaar extra voor de strijd tegen ondermijnende criminaliteit. Het kabinet heeft zo’n 150 miljoen over voor de sociale advocatuur, waarop de afgelopen tijd juist flink bezuinigd werd. En voor een kleine koopkrachtreparatie (ruim 200 miljoen) en defensie (bijna 100 miljoen) wordt de knip ook getrokken.\n\nOp papier zijn het forse bedragen, maar vergeleken met ’gewone’ jaren gaat het om bescheiden begrotingsplannen. Het valt daarbij op dat een aantal hete hangijzers voorlopig niet opgepakt worden. Het stikstofdossier, met politiek gevoelige onderwerpen als de uitkoop van boeren, springt daarbij het meest in het oog. Het kabinet is er niet uitgekomen, dus is het probleem voorlopig op de formatietafel geparkeerd.\n\nSubsidies voor e-auto en isolatie","intensity":0,"negativity":0,"cluster_id":14,"similar_texts":"text152"},{"id":"92","publisher":"NRC Handelsblad","date":"2021-08-31","url":"https://www.nrc.nl/nieuws/2021/08/31/demissionair-kabinet-minister-van-nieuwenhuizen-weg-opvolger-is-staatssecretaris-visser-a4056617#20210831-79780-102","title":"Minister Van Nieuwenhuizen weg, opvolger is  staatssecretaris Visser","text":"Cora van Nieuwenhuizen (Infrastructuur en Waterstaat, VVD) stopt per direct als minister, omdat ze een andere baan heeft gevonden. Dat meldt de Rijksvoorlichtingsdienst dinsdag. Van Nieuwenhuizen wordt per 1 oktober voorzitter van Vereniging Energie-Nederland, de branchevereniging van energiebedrijven. Demissionair staatssecretaris Barbara Visser (Defensie, VVD) volgt Van Nieuwenhuizen op als minister. Haar taken worden waargenomen door minister Ank Bijleveld (Defensie, CDA). Koning Willem-Alexander zal Visser dinsdagmiddag beëdigen op Paleis Noordeinde. Voordat Van Nieuwenhuizen in 2017 minister werd, was zij onder meer Tweede Kamerlid en Europarlementariër namens de VVD. Alle benoemingen zijn tijdelijk, tot een nieuw kabinet is gevormd. (NRC)\n\nEen versie van\n\ndit artikel\n\nverscheen ook in\n\nNRC Handelsblad\n\nvan 31 augustus 2021","intensity":0,"negativity":0,"cluster_id":23,"similar_texts":"text427"},{"id":"93","publisher":"Trouw","date":"2021-09-01","url":"https://krant.trouw.nl/titles/trouw/8321/publications/1343/articles/1437431/5/1","title":"Minister wordt lobbyist en ontspringt het lobbyverbod","text":"In haar nieuwe baan als voorzitter van Energie-Nederland mag oud-minister Cora van Nieuwenhuizen (VVD) gewoon contact onderhouden met haar voormalige ministerie van infrastructuur en waterstaat. Het lobbyverbod voor oud-bewindspersonen is in haar geval niet van toepassing, zegt een woordvoerder van het ministerie.  \n  \nIn 2017 werd door het kabinet-Rutte II nog een contactverbod voor oud-bewindspersonen ingesteld. Twee jaar lang mogen ze geen contact hebben met ambtenaren van het ministerie waar zij eerder leiding aan gaven. Volgens het toenmalige kabinet beoogde dat verbod 'te voorkomen dat aftredende of afgetreden bewindslieden kennis en positie uit de eerdere hoedanigheid als bewindspersoon op onwenselijke wijze benutten voor de belangen van een organisatie waar zij na het aftreden in dienst zijn getreden'. Hoewel het lobbyverbod per 1 januari 2020 stilletjes werd ingetrokken, is het nog wel van kracht, bevestigde demissionair minister Kajsa Ollongren van binnenlandse zaken vorige maand aan de Tweede Kamer.  \n  \nVolgens een woordvoerder van Infrastructuur en Waterstaat geldt dat verbod echter niet voor Van Nieuwenhuizen. Haar nieuwe baan als voorzitter van Energie-Nederland zou liggen op een ander beleidsterrein dan haar ministerschap. \"Energie is de verantwoordelijkheid van het ministerie van economische zaken, dus zij mag gewoon contact hebben met ambtenaren van infrastructuur en waterstaat.\" Ook contact met het ministerie van economische zaken zou volgens de woordvoerder gewoon mogen. Van Nieuwenhuizen was echter na het aftreden van het kabinet in januari wel enkele dagen formeel de vervanger van de opgestapte Eric Wiebes als minister van economische zaken.  \n  \nEnergie-Nederland behartigt de belangen van grote energiebedrijven als Essent en RWE, maar ook oliebedrijven Shell en BP en bouwbedrijf Bam staan op de ledenlijst. Europarlementariër Esther de Lange (CDA) reageert dan ook kritisch op de overstap van Van Nieuwenhuizen. \"Sorry, ik vind dit dus niet kunnen. Een overstap naar een sector waar je als minister mee bezig was, roept vragen op\", schrijft zij op Twitter.  \n  \nDat er de nodige raakvlakken zijn met haar voormalige ministerie, erkent de woordvoerder. \"Maar als je zo redeneert zou je niets meer kunnen doen.\" Het ministerie van infrastructuur en milieu is onder andere verantwoordelijk voor de vergunningverlening voor windmolenparken op zee en op land.  \n  \nDat Van Nieuwenhuizen nu per direct opstapt, is volgens de woordvoerder omdat binnen het kabinet nu gesproken wordt over energiebeleid. Over die besluitvorming mag zij niet meepraten nu duidelijk is dat zij als lobbyist aan de slag gaat. Volgens de woordvoerder houdt zij zich al langer afzijdig in discussies binnen het kabinet als het over energie gaat. \"Daarover zijn afspraken gemaakt met het ministerie van economische zaken.\"  \n  \nNederland heeft een slechte reputatie als het gaat om het naleven van integriteitsregels, oordeelde anti-corruptiewaakhond Greco van de Raad van Europa vorige maand nog. Aanbevelingen uit 2019 voor heldere regels omtrent lobbyen en het instellen van een afkoelingsperiode voor oud-bewindspersonen zijn niet geïmplementeerd. Greco heeft het kabinet opnieuw aangespoord daar werk van te maken.  \n  \nVan Nieuwenhuizen is bepaald niet de eerste oud-bewindspersoon die in een omstreden nieuwe functie gaat werken. Voormalig staatssecretaris Menno Snel van financiën werd voorzitter van de lobbyorganisatie voor olie- en gasbedrijven, en raakte daardoor zijn bestuursfunctie bij pensioenfonds ABP kwijt. Eerder zorgde de overstap van voormalig minister Camiel Eurlings naar luchtvaartbedrijf KLM voor gefronste wenkbrauwen. Die overstap was mede aanleiding voor het uiteindelijk instellen van het lobbyverbod voor oud-bewindspersonen, dat volgens het ministerie dus niet geldt voor Van Nieuwenhuizen.\n\nHet kabinet loopt langzaam leeg\n\nCora van Nieuwenhuizen is niet de eerste bewindspersoon die vroegtijdig vertrekt uit het demissionaire kabinet. Staatssecretaris Stientje van Veldhoven van hetzelfde ministerie stapte bijna twee maanden geleden al op om directeur te worden van het World Resources Institute.  \n  \nOok voormalige minister van economische zaken Bas van 't Wout vertrok vroegtijdig. Hij liet zich in eerste instantie nog vervangen vanwege een burn-out, maar meldde vorige maand niet meer terug te keren. Ook demissionair minister Tamara van Ark is tijdelijk afwezig, vanwege nekklachten. Zij hoopt in september terug te komen.  \n  \nVanwege de lange formatie, de vele wisselingen in het kabinet en het vertrek van meerdere bewindspersonen werden onlangs nog drie nieuwe bewindspersonen aangesteld.","intensity":0,"negativity":0,"cluster_id":33,"similar_texts":"text294"},{"id":"94","publisher":"Algemeen Dagblad","date":"2021-08-31","url":"https://krant.ad.nl/titles/algemeendagblad/7908/publications/25900/articles/1436531/34/5","title":"NEC haalt oude bekende terug","text":"NEC huurt Calvin Verdonk (foto) voor de rest van het seizoen van de Portugese club FC Famalicão. De 24-jarige linksback sluit per direct aan bij de selectie van coach Rogier Meijer. Verdonk, oud-speler van Feyenoord, PEC Zwolle en FC Twente, speelde in 2017-2018 ook in Nijmegen.","intensity":0,"negativity":1,"cluster_id":11,"similar_texts":"text528"},{"id":"95","publisher":"De Telegraaf","date":"2021-08-31","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/186d39f1df16124c8ea0321019fcd487/web/OPS/cciobjects.json&hash=0b2d078a0d12e4248c8c#/pages/32","title":"NEC huurt voor tweede keer verdediger Verdonk","text":"NEC huurt voor tweede keer verdediger Verdonk\n\nNEC huurt Calvin Verdonk voor de rest van het seizoen van de Portugese club FC Famalicão. De 24-jarige linksback sluit per direct aan bij de selectie van coach Rogier Meijer. Verdonk doorliep de jeugdopleiding van Feyenoord en debuteerde op zeventienjarige leeftijd in het eerste elftal. De verdediger werd daarna verhuurd aan PEC Zwolle, NEC en FC Twente (foto). Vorig jaar maakte hij transfervrij de overstap naar Portugal. „Calvin is een verdediger met een offensieve drive en daarnaast een goede voorzet”, zegt technisch directeur Ted van Leeuwen.","intensity":0,"negativity":0,"cluster_id":11,"similar_texts":"text13"},{"id":"96","publisher":"Trouw","date":"2021-09-01","url":"https://krant.trouw.nl/titles/trouw/8321/publications/1343/articles/1437431/3/2","title":"Niets staat Formule 1 in Zandvoort in de weg - althans, dit jaar niet","text":"### Rechtbank\n\nDe Grand Prix van Zandvoort is vooralsnog niet het strijdtoneel geworden waar milieuorganisatie Mobilisation for the Environment (MOB) een volgend succes heeft gehaald. De rechtbank in Haarlem besloot gistermiddag dat de provinciale vergunning voor het circuit in Zandvoort in stand blijft. Zo komt de organisatie van de Dutch Grand Prix komend weekend niet in gevaar.  \n  \nDat het circuit door een rechterlijk verbod op de race wegens ongeoorloofde stikstofuitstoot anders een faillissement boven het hoofd had gehangen, heeft de rechter meegenomen in de belangenafweging.  \n  \nMOB, dat onder leiding van Johan Vollenbroek in 2019 het Nederlandse Programma Aanpak Stikstof succesvol aanvocht en zo de stikstofcrisis op de agenda zette, stelde dat de vergunning voor de Formule 1-race op een verkeerde berekening van de stikstofuitstoot berust. Of dit klopt, moet de rechtbank in een bodemprocedure uitmaken, maar dat wilde de MOB niet afwachten en spande daarom een kort geding aan. De voorzieningenrechter durft nu echter een beoordeling niet aan. \"Met zo'n beoordeling zou namelijk in belangrijke mate worden vooruitgelopen op beantwoording van de vraag wie van de partijen gelijk heeft, terwijl juist de rechter in de bodemprocedure daarvoor nadere advisering (...) nodig acht\", aldus de rechtbank.  \n  \nHoopgevend, vindt de MOB, is dat 'alles nog mogelijk is in de hoofdzaak'. \"De uitspraak van de rechter gaat enkel over de Formule 1-race van 2021. Of de race ook de volgende jaren gehouden kan worden blijft onzeker\".  \n  \nEen voorstel van de MOB was om de race desnoods zonder publiek te houden, omdat dit veel stikstofuitstoot zou schelen van de auto's van bezoekers. \"Waarom is niet overwogen om het evenement uit te kleden, net als de Olympische Spelen in Tokio?\", vroeg hun jurist. De organisatoren en de provincie vonden dit voorstel 'onacceptabel'.  \n  \nIn plaats van de verwachte ruim honderdduizend, is het aantal bezoekers vanwege corona teruggebracht tot zeventigduizend per dag. De organisatie verliest hierdoor al een groot deel van de inkomsten. De rechtbank weegt dit af: \"MOB hecht aan het natuurbelang en zet zich in om ecologische schade aan het naastgelegen Natura 2000-gebied te voorkomen. Circuit Zandvoort daarentegen heeft inmiddels de F1 vrijwel volledig georganiseerd en heeft hier fors in geïnvesteerd. Het niet doorgaan van de F1 zou direct leiden tot zeer grote schade en mogelijk faillissement voor Circuit Zandvoort.\"  \n  \nWederom vangen de milieuorganisaties bot bij de rechter. Claims dat de Dutch Grand Prix het leefgebied van de rugstreeppad en de zandhagedis zou aantasten, werden eerder al afgewezen.","intensity":0,"negativity":0,"cluster_id":58,"similar_texts":"text502"},{"id":"97","publisher":"De Volkskrant","date":"2021-09-01","url":"https://krant.volkskrant.nl/titles/volkskrant/7929/publications/1348/articles/1437438/24/1","title":"Noor Odd Christian Eiking heeft wonderwel week lang de leiderstrui om zijn schouders","text":"### Odd Christian Eiking\n\nHij rijdt er al zes etappes in rond, maar woensdag na de zeventiende rit zal hij hem aan Primoz Roglic moeten geven boven op de Lagos de Covadonga, daarvan is de eigenaar zo goed als zeker. Het gaat over het object dat het onverwachte en grootste succes uit de wielercarrière van Odd Christian Eiking representeert: de rode leiderstrui van de Ronde van Spanje.  \n  \nDe Noorse renner van de bescheiden Belgische ploeg Intermarché-Wanty-Gobert zat in de tiende etappe van de Vuelta mee in een grote kopgroep van 31 man. Bijna alle ploegen waren in die groep vertegenwoordigd, waardoor er weinig animo was om ze bij te halen, met een voorsprong van bijna twaalf minuten tot gevolg.  \n  \nDoordat Eiking de best geklasseerde renner van de groep was, met een achterstand van ruim negen minuten op toenmalig klassementsleider Roglic, mocht de 26-jarige man uit Stord zowaar de rode leiderstrui aantrekken. 'Er was een mirakel voor nodig.'  \n  \nZijn collega's kennen Eiking, die ze inderdaad een beetje 'odd' vinden, vooral vanwege een voorval in de Vuelta van 2017. Na de voorlaatste etappe verdween hij in de Madrileense nacht om te vieren dat hij zijn tweede Ronde van Spanje tot een goed einde had gebracht. In de avondlijke slotetappe zou de volgende dag toch niets meer op het spel staan.  \n  \nDaarover dacht zijn ploegleiding van destijds, FDJ, anders toen Eiking stomdronken het hotel in kwam stommelen. 'Een professioneel atleet dient zich te allen tijde voorbeeldig te gedragen', was de tweet waarmee hij uit de Vuelta werd gezet.  \n  \nEiking ging daarna een niveau lager fietsen bij het Belgische Wanty. Twee kleine overwinningen boekte hij voor de ploeg, die dit jaar voor het eerst op het hoogste WorldTour-niveau uitkomt, zodat ze konden meedoen aan de Tour. De ploeg, die dit jaar nog maar vier keer won, beschouwt zichzelf als 'een van de kleine broertjes in de WorldTour'.  \n  \nPeloton en volgers waren ervan overtuigd dat de Noor in de bergen snel zou capituleren. Maar Eiking, die na weer een bloedhete etappe bij de voor de klassementsleider verplichte dopingcontrole een uur en vier liter water nodig had om een plasje te doen, hield het rood. In de zware bergetappe van zondag legde zijn ploeg op de zware beklimmingen het peloton zelfs een stevig tempo op, waardoor Eiking in die rit zelfs zesde werd. 'Ik heb mijn ploeggenoten nooit in zo'n situatie aan het werk gezien.'  \n  \n'Zijn hele ploeg was supergoed', complimenteerde Jumbo-Visma-kopman Roglic Intermarché-Wanty-Gobert. 'Dat ze de rode trui houden is meer dan verdiend.' Movistar-renner Miguel Ángel López, vijfde in het algemeen klassement, zag een 'zeer solide ploeg'. 'Ze wisten hoe ze het moesten aanpakken. Zo hebben we die ploeg nog nooit gezien.'  \n  \nDe ploegleider van Intermarché in Spanje, Valerio Piva, kijkt ook verbaasd zijn ogen uit. 'De ploeg stijgt boven zichzelf uit, maar we kunnen de trui ook zomaar door pech verliezen.'  \n  \nDaarmee refereert Piva aan het eerste succes in deze Vuelta. De Est Rein Taaramäe won de derde etappe en daarmee, al even onverwacht als later Eiking, de leiderstrui. Twee dagen later was de droom van Taaramäe voorbij, nadat hij door een val op achterstand was binnengekomen.  \n  \nEiking zal na woensdag, na zijn door hemzelf aangekondigde onttroning weer doen waarvoor hij naar de Vuelta is gekomen: zorgen dat de Zuid-Afrikaanse kopman van de ploeg, Louis Meintjes, in de top-10 eindigt.  \n  \nHet zou wat ploegleider Piva betreft een bonus zijn. 'We hebben twee keer de leiding gehad. We hebben een etappe gewonnen. Wat er ook nog gebeurt: het is een droomronde voor ons.'  \n  \nJakobsen wint zijn derde rit  \n  \nFabio Jakobsen heeft zijn 25ste verjaardag luister bij gezet door dinsdag zijn derde etappe deze Vuelta te winnen. De Nederlandse sprinter van het Belgische Dekeuninck-QuickStep verstevigde met de zege na een massasprint in de straten van Santa Cruz de Bezana in rit 16 ook zijn leidende positie in het puntenklassement. Jakobsen verbetert met zijn derde ritwinst het resultaat van de vorige Vuelta die hij in 2019 reed waarin hij twee etappes won. In augustus vorig jaar kwam de sprinter zeer ernstig ten val in de Ronde van Polen. Na een revalidatie van acht maanden kwam Jakobsen terug en was de grote vraag of hij zijn oude niveau ooit weer zou kunnen benaderen. Die vraag heeft hij deze Vuelta ruimschoots bevestigend beantwoord.","intensity":0,"negativity":1,"cluster_id":37,"similar_texts":"text416"},{"id":"98","publisher":"NRC Handelsblad","date":"2021-08-31","url":"https://www.nrc.nl/nieuws/2021/08/30/olaf-scholz-is-opeens-een-kansrijke-opvolger-van-angela-merkel-a4056587#20210831-79780-102","title":"Olaf Scholz is opeens een kansrijke  opvolger van Angela Merkel","text":"Olaf Scholz SPD-lijsttrekker Olaf Scholz is de verrassende koploper in de race om het Duitse kanselierschap. Saaiheid is zijn geheime wapen.  ,Erbschleicherei – zo noemde de Beierse minister-president en CSU-voorzitter Markus Söder het optreden van SPD-lijsttrekker Olaf Scholz. Scholz eigent zich onrechtmatig Merkels erfenis toe, vindt Söder. Scholz, een sociaal-democratisch koekoeksjong in een christen-democratisch nest, doet zich voor als de ware Merkel-erfgenaam, en laat daarbij niets van haar nalatenschap over voor CDU-lijsttrekker Armin Laschet. Aldus het verwijt van de concurrentie.En Scholz weet het. Na jarenlange uiterst magere peilingen voor zijn SPD, stoomde Scholz de afgelopen weken tot verbijstering van Berlijnse commentatoren op naar de eerste plek in de peilingen. Volgens het bureau Forsa staat Scholz’ SPD op 23 procent van de stemmen. Laschet en zijn CDU verspeelden de afgelopen weken een voorsprong van tien procentpunten, en kunnen nu rekenen op 22 procent. De Groenen, die met lijsttrekker Annalena Baerbock in april een ongekend enthousiasme losmaakten, zijn teruggezakt naar 18 procent.\n\nLees ook dit artikel over de strijd tussen de drie kandidaten\n\nZijn succes tot dusver boekt Scholz niet zozeer dankzij, maar ondanks zijn partij. De campagne van de SPD draait om klassiek sociaal-democratische thema’s als een hoger minimumloon, degelijke pensioenen en betaalbare woningen – thema’s die veel mensen aangaan maar weinig mensen in beweging brengen. Tussen zijn twee tegenstrevers, Baerbock uit de oppositie, en Laschet als minister-president van Noordrijn-Westfalen, presenteert Scholz zich als degene die continuïteit en stabiliteit garandeert. Als onderdeel van twee Merkel-kabinetten – tussen 2007 en 2009 was Scholz minister van Werkgelegenheid, sinds 2018 is hij minister van Financiën – presenteert hij zich als de routinier in Berlijn. Naast de groene ambities van Baerbock en het grillige optreden van Laschet lijken veel kiezers in Scholz de veilige keus te zien.\n\nLees ook over de problemen voor Groenen-kandidaat Baerbock\n\nIn zijn publieke optredens somt Scholz droogstoppelig cijfers en wetsontwerpen op, als een man die in excelsheets denkt en droomt. Die dorre zakelijkheid heeft hij van Merkel afgekeken, zo is de consensus, en niet alleen die. Scholz (Osnabrück, 1958) liet zich al fotograferen met zijn handen gevouwen in de beroemde Merkel-ruit. Politiek commentator en adjunct-hoofdredacteur van Die Welt Robin Alexander schrijft in zijn boek Machtverfall: „Als Scholz een vrouw was geweest, zou hij vermoedelijk ook Merkels broekpakken overnemen.” Lauw applausAfgelopen vrijdag trad Scholz op in Berlijn, op een plein langs Unter den Linden, tussen de gebouwen van de Humboldt-universiteit. Scholz was zijn beheerste, houterige zelf. Niet voor niets kleeft aan hem de bijnaam ‘de Scholzomat’. Het enige dat bij Scholz, in nette broek en een wit overhemd, op enige emotie duidt is zijn vlak uitgesproken mededeling: „Het is roerend hoeveel burgers mij het kanselierschap toevertrouwen.” Vervolgens begint hij de sociaal-democratische plannen op te sommen, het belang van degelijk onderwijs voor kansengelijkheid, de noodzaak van een duidelijk pensioenplan, de manieren waarop wonen voor iedereen betaalbaar kan worden. Het publiek applaudisseert lauwtjes. Maar de jonge sociaal-democraten die rondom rode SPD-mondkapjes uitdelen stuiteren van opwinding over de opwaartse trend van hun partij. Boven hun hoofden grijnst Scholz op de SPD-campagnebiljetten met de slogan „Scholz packt das an”. En dat terwijl de verbintenis tussen Scholz en de SPD lang niet altijd van harte was. Ook door bepaalde afdelingen binnen de SPD wordt Scholz argwanend bekeken, als een ongenode gast. Zozeer, dat Scholz, als invloedrijke minister van Financiën in Merkels laatste kabinet, in 2019 een interne verkiezing om het SPD-voorzitterschap verloor.\n\nLees ook deze column van Luuk van Middelaar\n\nDe linkervleugel van de partij, onder aanvoering van de huidige vicevoorzitter Kevin Kühnert (32), stelde alles in het werk om een voorzitter Scholz te voorkomen. Scholz was volgens de linkervleugel te veel een sociaal-democraat van de jaren negentig en de jaren nul: een technocraat die de ware sociaal-democratische waarden had verkwanseld. Kühnert en co brachten het enigszins obscure kandidatenpaar Saskia Esken en Norbert Walter-Borjans in stelling, dat in november 2019 Scholz een pijnlijke nederlaag bezorgde.SpaarzaamheidDat Scholz in augustus vorig jaar toch tot lijsttrekker werd gekozen, heeft hij te danken aan het gebrek aan concurrentie – de SPD peilde rond de 15 procent, niemand waagde zich aan een zo kansarme kandidatuur – en aan zijn functie in de coronacrisis. Scholz, die bij Financiën in de zuinige voetsporen trad van Wolfgang Schäuble, kon tijdens de crisis uitdelen dankzij de eerdere spaarzaamheid.Bovendien droeg hij bij aan het ontwerp van het ambitieuze Europese corona-herstelfonds van 500 miljard euro, en brak hij zo met het imago binnen Europa de zuinigste te zijn. Dat alles stemde de sociale achterban mild. Tot slot werkte Scholz samen met zijn Amerikaanse collega Janet Yellen aan het plan voor het wereldwijde minimumtarief van 15 procent belasting op ondernemingswinsten. Op de G20-top in Venetië in juli van dit jaar, waar het akkoord werd beklonken, liet Scholz zich fotograferen in een speedboot – nooit zag de ‘Scholzomat’ er zo mondain uit.De race om het Duitse kanselierschap ligt vier weken voor de verkiezingen open. Eerst leek Baerbock kansrijk, vervolgens Laschet, nu Scholz; de kiezersgunst is wispelturig. Voor Scholz kan het voordelig zijn dat hij zo kort voor de gang naar de stembus in de schijnwerpers staat. Nu resten nog slechts vier weken om zijn missers te onderzoeken. Zijn twee, tot nu toe, meest ontvlambare dossiers: als minister van Financiën is hij verantwoordelijk voor financieel toezichthouder Bafin, die jarenlang de andere kant op keek terwijl financieel dienstverlener Wirecard de kluit met miljoenen belazerde. En als burgemeester van Hamburg (2011-2018) sprak Scholz een paar keer met de directeur van de Warburg-bank, iets wat Scholz zelf zei te zijn „vergeten”. De bankdirecteur bedelde bij Scholz om ontdoken belasting niet terug te hoeven betalen – in hoeverre Scholz hem behulpzaam was, moet nog blijken.\n\nEen versie van\n\ndit artikel\n\nverscheen ook in\n\nNRC Handelsblad\n\nvan 31 augustus 2021\n\nEen versie van\n\ndit artikel\n\nverscheen ook in\n\nNRC in de ochtend\n\nvan 31 augustus 2021","intensity":0,"negativity":0,"cluster_id":49,"similar_texts":"text387"},{"id":"99","publisher":"De Telegraaf","date":"2021-08-31","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/186d39f1df16124c8ea0321019fcd487/web/OPS/cciobjects.json&hash=868dec30e5d16d82c6b9#/pages/24-25","title":"Ook de Sahara nu aan de loodvrije benzine","text":"Ook de Sahara nu aan de loodvrije benzine\n\nBenzinepomp in Kerzaz, Algeria.\n\nFoto ANP / HH\n\nNederlandse VN-bestuurder over 20 jaar strijd tegen ’gif’\n\ndoor Edwin van der Schoot\n\nNairobi Na 99 jaar komt er wereldwijd een einde aan het gebruik van gelode benzine. VN-milieuman Rob de Jong noemt het één van dé grote internationale milieusuccessen.\n\nToen uitvinder Thomas Midgley voor Standard Oil en General Motors in 1922 patent aanvroeg voor het gebruik van tetraethyllood (tel), waste hij zijn handen in een teil met de vloeibare loodverbinding na kritische vragen van journalisten: „Nee, het gebruik van lood in brandstoffen was beslist niet gevaarlijk.” \n\nBovendien, nuttig was zijn uitvinding wel: door benzine tijdens de raffinage te ’verrijken’ met tel ontstond een veel gecontroleerder verbrandingsproces. Spontane ontbranding van benzine op het verkeerde moment - waardoor de motor gaat ratelen en vermogen verliest - kwam amper nog voor.\n\nLood\n\nHet zou tot de jaren zeventig duren voordat in de Verenigde Staten bewijzen van gezondheidsschade zich opstapelden en beleidsmakers een verbod op het gebruik van gelode benzine uitvaardigen. „Jij bent veertiger, de kans dat jij een handvol IQ-punten hebt ingeleverd is groot”, legt Rob de Jong uit. \n\nHij is hoofd van de groep duurzame mobiliteit van de Verenigde Naties, werkzaam in Nairobi, Kenia. „Het lood uit benzine verbrandt niet, blijft in de lucht. Zeker als die deeltjes via je longen in je bloed komen, zijn ze heel giftig voor mens en milieu.”\n\nWetenschappers zien een verband in de daling van jeugdcriminaliteit in Amerikaanse staten, die overeenkomt met de momenten waarop individuele staten gelode benzine uitfaseerden. De Jong: „Vooral voor de ontwikkeling van de hersenen van kinderen is lood schadelijk.”\n\nUitfaseren\n\nNederland deed gelode benzine in de jaren tachtig in de ban. China volgde vanaf eind jaren negentig. „Maar veel armere landen zetten helemaal geen stappen naar het uitfaseren van gelode benzine”, legt De Jong uit. \n\nVandaar dat de VN in 2002 het initiatief nam om oliebedrijven, staten en ngo’s bij elkaar te brengen. „De grote oliebedrijven waren daar ook bij gebaat, ze zochten een wereldwijd aanwezig en neutraal platform om zo’n campagne te leiden, om geen concurrentienadelen te ondervinden.”\n\nEr zijn wereldwijd naar schatting nog 700 raffinaderijen actief. De laatste raffinaderij in Algerije die nog gelode benzine maakte, stopte daar in juli mee, waarna ook de verkoop aan de pomp is vervangen door alternatieven. Die zijn er wel, maar zijn duurder. \n\nDe Jong: „Dat was ook een van de problemen waar we tegenaan liepen, met name bij lokale handelaren. Naast de mythe dat ongelode benzine je motor kan beschadigen, en een lobby van de chemische industrie.” De laatste Westerse producent van tel, Innospec, is voor de Britse rechter veroordeeld omdat het smeergeld betaalde aan Indonesische en Irakese ambtenaren om tel te blijven gebruiken. \n\nDe Jong hoopt dat de campagne mensen kan inspireren nu de wereld voor een overstap naar elektrisch rijden staat. „Klimaatverandering kun je niet aanpakken door in Nederland elektrisch te gaan rijden, maar onze oude auto’s dan naar Afrika te exporteren. Dat zal anders moeten. Wij zijn er om daarbij te helpen.”\n\n’Jij bent veertiger, dus jij hebt zeker een paar punten IQ ingeleverd’","intensity":0,"negativity":0,"cluster_id":24,"similar_texts":"text237"},{"id":"100","publisher":"De Volkskrant","date":"2021-08-31","url":"https://krant.volkskrant.nl/titles/volkskrant/7929/publications/1347/articles/1436525/5/3","title":"Orkaanschade neemt toe, 2017 was het duurste jaar tot nu toe","text":"Louisiana en Mississippi worden zwaar getroffen door orkaan Ida. Hoe groot is de schade van orkanen de laatste jaren? Het duurste orkaanjaar tot nu toe in de Verenigde Staten was 2017 met een schadebedrag van bijna 100 miljard dollar. Hoewel Katrina in 2005 nog steeds te boek staat als de orkaan met de meeste schade, leek er in 2017 geen einde te komen aan het orkaanseizoen. Orkaan Harvey werd direct gevolgd door Irma. Daarna volgden snel Maria en Nate. Orkaan Nate haalde de top-10 niet qua schade in de VS, maar was voor Costa Rica de grootste natuurramp in de geschiedenis. De totale kosten zijn naar schatting bijna 300 miljard dollar, 100 miljard dollar aan schade was verzekerd. Tot nu toe is Katrina met 65 miljard dollar schade en ruim 1.800 doden de grootste klimaatramp in de 21ste eeuw in de VS.\n\nHalf Louisiana zonder stroom\n\nMaandag zwakte orkaan Ida van een orkaan af naar een tropische storm, maar het is nog te vroeg om de totale schade in te schatten. Zeker is dat Louisiana, net als bij orkaan Katrina, zwaar wordt getroffen. Maandagmiddag (Nederlandse tijd) zat ruim de helft van de inwoners van de staat zonder stroom. In New Orleans is vrijwel overal de elektriciteit uitgevallen. Een grote elektriciteitstoren die Katrina had doorstaan stortte zondagavond in.\n\nOrkaanseizoen 2021 kent een heftig begin, Ida is al nummer vier in de Atlantische Oceaan\n\nOrkaan Ida is de vierde orkaan in de Atlantische Oceaan dit jaar, en de elfde storm die ernstig genoeg is om een naam te krijgen. Met tot nu toe vier orkanen zit 2021 nog onder het gemiddelde van de afgelopen jaren, maar het orkaanseizoen is nog maar net begonnen. Met drie tropische stormen in juni kende 2021 het meest actieve begin van het seizoen sinds 1968. Hoewel de economische schade en kracht van orkanen de laatste jaren toenemen, zijn de aantallen niet snel aan het stijgen. De afgelopen tien jaar waren er gemiddeld 7,4 orkanen per jaar, iets meer dan de 6,4 die er sinds de jaren zestig gemiddeld zijn geteld. Ook het aantal zware orkanen, met een windsnelheid van 178 kilometer per uur of meer, was het afgelopen decennium slechts iets hoger dan het langjarig gemiddelde.","intensity":0,"negativity":0,"cluster_id":48,"similar_texts":"text380"},{"id":"101","publisher":"De Volkskrant","date":"2021-08-31","url":"https://krant.volkskrant.nl/titles/volkskrant/7929/publications/1347/articles/1436525/4/1","title":"Orkanen worden sterker, niet frequenter","text":"### Analyse - KLIMAATVERANDERING EN WEERSEXTREMEN Orkaan Ida bij New Orleans\n\nOrkanen worden sterker en natter\n\nIda markeert de start van een jaarlijks terugkerende fenomeen: het orkaanseizoen. Is het zeewater rond Amerika na een warme zomer voldoende opgewarmd, dan pompen onweersbuien zich op tot de beruchte pilaren van ronddraaiende lucht.  \n  \nHoe warmer dat zeewater is, hoe meer energie de orkaan heeft om zichzelf aan te zwengelen, dus hoe hoger de windsnelheden. In zijn laatste klimaatrapport acht het IPCC, het klimaatpanel van de Verenigde Naties, het 'waarschijnlijk' dat klimaatopwarming leidt tot extremere orkanen.  \n  \nHet is zelden mogelijk aan te tonen dat een individueel weerfenomeen zonder klimaatverandering niet was voorgekomen, aldus Jeroen Aerts, hoogleraar water en klimaatrisico's aan de Vrije Universiteit. Die link is dus ook bij Ida niet zomaar te leggen.  \n  \nDe Golf van Mexico is niet uitzonderlijk heet op dit moment, zegt hij. Dat Ida kon uitgroeien tot een krachtige orkaan van de vierde categorie, met windsnelheden van 230 kilometer per uur, komt voor een belangrijk deel doordat de orkaan tijdens zijn tocht over de oceaan vooral over de warmste delen van de Golf trok.  \n  \n'Mensen denken bij een orkaan vooral aan wind, die zeewater kan opduwen tot vloedgolven. Maar een orkaan brengt ook veel regen met zich mee', vervolgt hij. Hij noemt orkaan Harvey, die zo'n honderd doden veroorzaakte. 'Het stormde toen hard, maar met name de lokale neerslag leidde tot problemen. Op sommige plekken in Texas viel in vier dagen tijd wel 1 meter regen.'  \n  \nOok op dit vlak voorziet het IPCC grotere problemen door klimaatverandering: warmere lucht kan meer vocht vasthouden. Volgens schattingen op basis van modelstudies valt er zo'n 10 tot 15 procent meer regen uit orkanen als de aarde 2 graden opwarmt.\n\nOrkanen komen niet per se vaker voor\n\nOrkanen zullen naar verwachting dus schadelijker worden, maar over een ander punt is veel minder zekerheid: hoe vaak ze zullen voorkomen. Zal hun aantal toenemen, afnemen, gelijk blijven? Klimaatwetenschappers weten het niet.  \n  \nDat komt omdat bij het ontstaan van orkanen veel factoren meespelen. Neem de harde winden die over de oceaan waaien, en die, ietwat ironisch, orkanen een halt kunnen toeroepen. Ze kunnen orkanen kapot scheuren en afzwakken. Hoe deze winden zich zullen gedragen als het klimaat opwarmt, is onduidelijk, zegt Aerts.  \n  \nWat niet meehelpt, is dat orkanen relatief zeldzaam zijn, wat het bestuderen ervan extra lastig maakt. Elk jaar ontstaan er enkele tientallen, doorgaans een stuk of zeventig, zegt Aerts. Hierdoor is er nog niet duidelijk of klimaatverandering al sterke invloed heeft op hun frequentie.\n\nOrkanen veroorzaken minder doden\n\nToch opvallend: een van de zwaarste orkanen ooit komt aan land, en het aantal doden blijft, maandag althans, op één steken. Dat past bij een bredere ontwikkeling: het aantal doden door orkanen is de laatste decennia sterk afgenomen. De grote ramp met orkaan Katrina, waarbij een vloedgolf New Orleans overspoelde en er duizend mensen stierven, vormt de gitzwarte uitzondering.  \n  \nDeels is deze afname te danken aan een verbeterde bescherming tegen het water, met dijken en waterkeringen - al kan er in de VS op dat punt veel verbeteren, volgens Aerts. Bovenal zijn de Amerikanen beter geworden in het spotten van nieuwe orkanen en het op tijd evacueren van gebieden, zegt hij.  \n  \n'De hele keten is de afgelopen tien, vijftien jaar sterk verbeterd, van de satellietwaarnemingen tot het bereiken van mensen op de grond. Zoals een sms'je: jullie moeten weg.' Mede door waarschuwingssystemen is het aantal doden door tropische cyclonen - die alleen rond Noord-Amerika 'orkanen' heten - wereldwijd gekelderd, zegt hij.  \n  \nIntussen neemt de materiële schade wél toe. 'Dat ga je nu met Ida ook zien: de schade zal in de miljarden lopen.' Volgens het meteorologische instituut van de Verenigde Staten vonden de vijf duurste orkanen bijvoorbeeld allemaal na het jaar 2005 plaats. Dit komt vooral doordat er meer woningen, fabrieken en andere gebouwen in de buurt van de kust zijn gebouwd, aldus Aerts. 'Ondertussen gaat de klimaatverandering door en groeit de bevolking verder. Dan zal er meer nodig zijn om het aantal doden laag te houden.'  \n  \nNa de overstroming van New Orleans door orkaan Katrina bouwde het Nederlandse Arcadis een nieuwe waterkering. Zijn de Amerikanen nu voldoende beschermd? Piet Dircke, directeur watermanagement bij Arcadis, heeft nog zijn zorgen. 'We hebben een soort kasteelmuur rond de stad opgetrokken. Zit je buiten die ring, dan is dat levensgevaarlijk, want de kustzone van Louisiana en de hele Mississippidelta is zwakjes beschermd. De kust is aan het afbrokkelen en er is weinig hoogwaterbescherming. En je moet niet vergeten dat binnen het dijkensysteem van New Orleans sommige gebieden 4 meter onder zeeniveau liggen. Dat is even laag als Schiphol. De dijken rond Schiphol zijn berekend op hoogwater dat gemiddeld eens in de tienduizend jaar voorkomt. De waterkering in New Orleans op situaties die eens in de honderd jaar voorkomen.'  \n  \n'we hebben een kasteelmuur opgetrokken'","intensity":0,"negativity":0,"cluster_id":48,"similar_texts":"text484"},{"id":"102","publisher":"Algemeen Dagblad","date":"2021-09-01","url":"https://krant.ad.nl/titles/algemeendagblad/7908/publications/25918/articles/1437424/2/7","title":"Poetin deelt cadeautjes uit","text":"### Verkiezingen\n\nDe Russische president Poetin heeft een extraatje van 170 euro toegekend aan alle politiemensen en militairen. Er zijn binnenkort parlementsverkiezingen en zijn partij staat in de peilingen op verlies.","intensity":0,"negativity":0,"cluster_id":31,"similar_texts":"text87"},{"id":"103","publisher":"Trouw","date":"2021-09-01","url":"https://krant.trouw.nl/titles/trouw/8321/publications/1343/articles/1437431/3/3","title":"Poetin doet agenten 170 euro cadeau","text":"De Russische president Vladimir Poetin heeft een extraatje van omgerekend 170 euro toegekend aan alle politiemensen en militairen. Die hebben, net als een groot deel van de bevolking, te kampen met prijsstijgingen en lage lonen en dat is volgens critici aanleiding voor veel corruptie. Eerder verblijdde Poetin gepensioneerden met 115 euro. In september zijn er parlementsverkiezingen in Rusland, Poetins partij staat momenteel op verlies.","intensity":0,"negativity":0,"cluster_id":31,"similar_texts":"text292"},{"id":"104","publisher":"NRC Handelsblad","date":"2021-08-31","url":"https://www.nrc.nl/nieuws/2021/08/30/politie-wil-opsporen-met-flitsfoto-a4056585#20210831-79780-101","title":"Politie wil kentekenfoto gebruiken voor opsporing","text":"Opsporing De politie wil doorgaan met automatische  kentekenregistratie én wil soms foto’s mogen gebruiken voor opsporing. ,De politie wil onder bepaalde omstandigheden foto’s van herkenbare bestuurders of bijrijders kunnen gebruiken in opsporingsonderzoek. Het gaat om foto’s die door speciale ANPR-camera’s – Automated Number Plate Recognition – gemaakt worden boven Nederlandse snelwegen en waarmee automatisch kentekens herkend worden.\n\nLees ook het grote verhaal bij dit nieuwsbericht: Even kijken wie de chauffeur is. Handig toch?\n\nDat zegt Sjoerd Top, sectorhoofd van de dienst infrastructuur bij de Landelijke Eenheid, in een interview met NRC.\n\nHet herkennen van personen op foto’s mag nu niet. De camera’s zijn bedoeld voor het herkennen van kentekens, bepaalde de wetgever in 2019 toen de bevoegdheden van de politie rond de ANPR-foto’s verruimd werden. Dankzij die wet mag de politie alle passerende kentekens vastleggen – voorheen mochten alleen vooraf ‘verdachte’ kentekens bewaard worden.\n\nOm de inbreuk op de privacy te beperken, kan de verzameling kentekens niet zomaar geraadpleegd worden. De data moeten na 28 dagen vernietigd worden en herkenbare personen moeten onherkenbaar gemaakt worden door hen te ‘blurren’ (vervagen), voordat de politie de afbeeldingen mag gebruiken in het onderzoek.\n\nEerder verzocht het Openbaar Ministerie al meermaals om inzage in de ongeblurde foto’s, bleek uit een rapport van het Wetenschappelijk Onderzoek- en Documentatiecentrum (WODC). Tweemaal werd de ongeblurde foto daadwerkelijk verstrekt, voordat het OM het opvragen van de ongeblurde originelen staakte.\n\nDuizenden onschuldige burgers\n\nTop wil dat de politie bij ernstige verdenkingen de foto’s wél ongeblurred in kan zien. Dat voorkomt volgens hem andere privacy-inbreuken. Nu moeten vaak andere gegevens – bijvoorbeeld telecomdata van zendmasten – gebruikt worden om een verdachte aan de gefotografeerde auto te ‘linken’. „Ik hoef dan niet van die duizenden onschuldige burgers de telecomgegevens op te vragen omdat de foto gewoon laat zien wie er achter het stuur zat.” Top: „De wetgever heeft allerlei waarborgen ingebouwd om de privacy zo min mogelijk te schenden, maar op sommige punten is het tegengestelde aan de gang.”\n\nAlleen bij „ernstige misdrijven, bijvoorbeeld een gewapende overval, moord of doodslag of een dodelijke aanrijding waarbij een verdachte is doorgereden” zou Top personen op foto’s willen kunnen herkennen. Eventueel moet een rechter-commissaris dergelijke verzoeken toetsen en niet het OM, zoals nu het geval is. „De voorwaarden zijn aan de wetgever.”\n\nTop noemt de extra mogelijkheden van het ANPR-systeem waardevol, maar merkt ook op dat gebruik arbeidsintensief is\n\nOmdat het ANPR-systeem veel persoonsgegevens bevat, is de wet uit 2019 drie jaar geldig, bepaalde het kabinet. In september wordt een tweede rapport van het WODC verwacht, waarin ook de vraag wordt beantwoord hoe effectief de nieuwe bevoegdheid is. Daarna wordt besloten hoe verder te gaan met de automatische kentekenregistratie.\n\nTop vindt de extra mogelijkheden van het ANPR-systeem waardevol, maar merkt ook op dat gebruik arbeidsintensief is. Naast het blurren, moet ook ieder kenteken dat automatisch vastgelegd werd handmatig worden gecontroleerd aan de hand van de gemaakte foto. Pas daarna mogen de ANPR-gegevens gebruikt worden.\n\nInvesteringen die het gebruik van het systeem vereenvoudigen, zoals een extra automatische controle of het automatisch vervagen van de foto’s, zijn nog niet gedaan in afwachting van evaluatie van de wet. „Anders hebben wij straks veel geld geïnvesteerd in een systeem waar we op 1 januari 2022 mee moeten stoppen.”\n\nEen versie van\n\ndit artikel\n\nverscheen ook in\n\nNRC Handelsblad\n\nvan 31 augustus 2021\n\nEen versie van\n\ndit artikel\n\nverscheen ook in\n\nNRC in de ochtend\n\nvan 31 augustus 2021","intensity":0,"negativity":1,"cluster_id":68,"similar_texts":"text76"},{"id":"105","publisher":"De Telegraaf","date":"2021-09-01","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/4673b5d06cd7e49ab3f4e532bc681962/web/OPS/cciobjects.json&hash=e7d4d723063e3b322ea4#/pages/10-11","title":"Positieve tests weer wat omhoog","text":"Positieve tests weer wat omhoog\n\nBILTHOVEN In de afgelopen week zijn iets meer mensen positief getest op het coronavirus. Het aantal nieuwe gevallen stijgt waarschijnlijk naar ongeveer 18.000. Dat zou zo’n vier procent meer zijn dan de week ervoor.\n\nOp zondag en maandag waren er naar verhouding wat minder positieve tests. Die remmen de groei iets. Eind vorige week waren er juist twee dagen met meer dan 2800 nieuwe gevallen: het hoogste niveau in bijna drie weken. Vorige week meldde het Rijksinstituut voor Volksgezondheid en Milieu (RIVM) 17.315 positieve tests in de zeven dagen ervoor. Dat was 4,5 procent meer dan de week daarvoor.\n\nIn de zes dagen na de laatste update zijn 15.259 positieve tests geregistreerd, gemiddeld ongeveer 2543 per dag. Daarmee zou het weekcijfer net onder de 18.000 kunnen uitkomen.\n\nHet aantal positieve tests stijgt vooral in de regio’s Zaanstreek-Waterland, Gelderland-Midden en Utrecht. De afname is het grootst in Brabant-Noord, Limburg-Noord, Gelderland-Zuid en Zeeland.\n\nHet RIVM meldt ook hoeveel coronapatiënten zijn opgenomen in ziekenhuizen. Dat aantal zal uitkomen op iets meer dan 400, net als in de voorgaande weken.","intensity":0,"negativity":0,"cluster_id":62,"similar_texts":"text534"},{"id":"106","publisher":"Algemeen Dagblad","date":"2021-08-31","url":"https://krant.ad.nl/titles/algemeendagblad/7908/publications/25900/articles/1436531/2/4","title":"Potje elektrische occasion is leeg","text":"### DEN HAAG\n\nHet potje waaruit particulieren subsidie kunnen krijgen als ze een tweedehands elektrische auto aanschaffen is voor dit jaar leeg. 6750 mensen hebben 2000 euro ontvangen. Het idee achter de subsidie is dat niet alleen mensen steun krijgen die een nieuwe auto kopen of zakelijk rijden.","intensity":0,"negativity":1,"cluster_id":40,"similar_texts":"text674"},{"id":"107","publisher":"De Telegraaf","date":"2021-08-31","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/186d39f1df16124c8ea0321019fcd487/web/OPS/cciobjects.json&hash=1efa38d5a37f8b277b93#/pages/4","title":"Prinses Alexia meldt zich op kostschool in Wales","text":"Prinses Alexia meldt zich op kostschool in Wales\n\nPrinses Alexia op weg naar Wales.\n\nFoto Koninklijk Huis\n\nDen Haag Prinses Alexia is vertrokken naar een kostschool in Wales. Dat meldt het Koninklijk Huis op Twitter. Ze gaat voor twee jaar naar de United World College of the Atlantic in Wales. Ze treedt daarmee in de voetsporen van haar vader koning Willem-Alexander.\n\nPrinses Alexia rondde afgelopen schooljaar de vierde klas van het Christelijk Gymnasium Sorghvliet af. In Wales voltooit ze haar middelbareschoolcarrière.\n\nKoning Willem-Alexander ging van 1983 tot 1985 naar het Atlantic College. Tegenwoordig is hij beschermheer van de school.\n\nWie de opleiding in Wales afrondt, krijgt met het papiertje toegang tot veel universiteiten over de hele wereld. Het niveau van het onderwijs ligt dan ook behoorlijk hoog. \n\nBij de selectie wordt gekeken naar schoolresultaten, maar ook naar de interesse in andere culturen en sociale vaardigheden. Zo is een vast onderdeel van de opleiding ook het doen van vrijwilligerswerk. Dat is bijvoorbeeld het helpen van eenzame ouderen of het werken op een reddingsboot. Ook zal Alexia leren om te gaan met verschillende culturen, want de klassen worden samengesteld met leerlingen van over de hele wereld. United World College of the Atlantic is niet alleen weggelegd voor rijke kinderen. \n\nOngeveer de helft van de kinderen maakt namelijk gebruik van een beurs.","intensity":0,"negativity":0,"cluster_id":61,"similar_texts":"text690"},{"id":"108","publisher":"De Telegraaf","date":"2021-09-01","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/4673b5d06cd7e49ab3f4e532bc681962/web/OPS/cciobjects.json&hash=7e8d2e555a8614cc72de#/pages/30-31","title":"PSV vervult wensen Schmidt","text":"PSV vervult wensen Schmidt\n\nCarlos Vinicius van Benfica wordt door PSV voor twee seizoenen gehuurd. \n\nEINDHOVEN Roger Schmidt mag zich niet beklagen over de technische leiding van PSV. Sinds hij trainer is van de Eindhovense club krijgt hij zowat alles wat hij wil voor elkaar. Aan het slot van de zomerse transferperiode gingen twee grote wensen van de Duitser in vervulling. Met Carlos Vinicius (voor twee jaar gehuurd van Benfica met koopoptie) kreeg hij een tweede diepe spits. Bovendien is hij verlost van Mo Ihattaren, die is verkocht aan Juventus en verhuurd wordt aan Sampdoria.\n\nPSV nam afscheid van het 19-jarige talent, dat voortdurend met de trainer overhoop lag, met een video met hoogtepunten van Ihattaren in het shirt van de Eindhovenaren. Technisch directeur John de Jong zei te hopen dat de overstap voor Ihattaren persoonlijk en voor diens carrière goed uitpakt. ,,Ihattaren heeft als speler van PSV veel ups en downs gekend. Het is niet gelukt zijn potentieel waar te maken. Dat is jammer, vooral voor Ihattaren zelf.”\n\nAnderhalf jaar geleden droomde PSV er nog van om voor Ihattaren een mega-transfersom te incasseren. Het ontbreken van een klik tussen ’Mo’ en Schmidt kost de club dus vele miljoenen. Ihattaren werd in Italië meteen weer op het paard gezet waar hij bij PSV van af tuimelde en de nieuwe Memphis Depay genoemd. Samen met de jeugdige Braziliaanse spits Kaio Jorge en Manuel Locatelli moet hij het nieuwe Juventus in de toekomst gaan dragen. Bij Sampdoria mag hij in de luwte een jaar aan Italië wennen. Op 12 september kan hij debuteren tegen het Inter van Denzel Dumfries.\n\nNick Viergever zet zijn carrière voort bij Greuther Fürth, waar hij ploeggenoot wordt van Jetro Willems.","intensity":0,"negativity":0,"cluster_id":4,"similar_texts":"text365"},{"id":"109","publisher":"Algemeen Dagblad","date":"2021-08-31","url":"https://krant.ad.nl/titles/algemeendagblad/7908/publications/25900/articles/1436531/11/3","title":"Rechtszaak na lhbti-protest","text":"Burgemeester Beppe Sala van Milaan eist duidelijkheid over hoe een brand in een woontoren zich zo snel kon uitbreiden. ,,Deze toren is tien jaar geleden gebouwd en het is onacceptabel dat zo'n modern gebouw volledig kwetsbaar blijkt.'' Panelen aan de buitenkant smolten weg, wat de burgemeester deed denken aan de brandgevaarlijke materialen die de ramp in de Londense Grenfell Tower in 2017 deels veroorzaakten. De brand in Milaan, die zondag uitbrak, heeft geen slachtoffers gemaakt.  \n  \nAmsterdam  \n  \nEen vrouw (40) die donderdag werd aangehouden tijdens een demonstratie in Amsterdam tegen anti-lhbti- geweld, moet op 24 september voor de politierechter in Amsterdam verschijnen. Het OM verdenkt haar van bedreiging en belediging met een discriminerend karakter. De vrouw zou deelnemers aan de protestmars hebben beledigd. Tegen de vrouw is vijf keer aangifte gedaan. Het protest trok zo'n duizend deelnemers. De aanleiding voor het protest was een brand in een studentenflat aan de Krelis Louwenstraat waar regenboogvlaggen in brand waren gestoken.  \n  \nDen Haag  \n  \nIn politiek Den Haag valt het nieuws slecht dat meerdere mbo-instellingen hebben besloten een deel van hun onderwijs voortaan online te geven. De Tweede Kamer sprak in juni nog uit dat fysiek onderwijs de norm moest blijven. De Kamer verwees naar onderzoek waaruit bleek dat studenten vaak ontevreden zijn over de kwaliteit van online-onderwijs. Daar moet alleen bij 'dwingende omstandigheden' en bij 'hoge uitzondering' naar worden gegrepen, vindt de Kamer.\n\nKamer: geen onlinelessen\n\n'Opheldering brand Milaan'","intensity":0,"negativity":0,"cluster_id":41,"similar_texts":"text675"},{"id":"110","publisher":"NRC Handelsblad","date":"2021-08-31","url":"https://www.nrc.nl/nieuws/2021/08/31/ruben-l-oppenheimer-a4056566#20210831-79780-118","title":"Ruben L. Oppenheimer","text":"CartoonRuben L. Oppenheimer tekent elke dinsdag in NRC naar aanleiding van de actualiteit,Een versie van\n\ndeze illustratie\n\nverscheen ook in\n\nNRC Handelsblad\n\nvan 31 augustus 2021\n\nEen versie van\n\ndeze illustratie\n\nverscheen ook in\n\nNRC in de ochtend\n\nvan 31 augustus 2021","intensity":0,"negativity":0,"cluster_id":69,"similar_texts":"text74"},{"id":"111","publisher":"NRC Handelsblad","date":"2021-08-31","url":"https://www.nrc.nl/nieuws/2021/08/31/ruben-l-oppenheimer-a4056566#20210831-79780-118","title":"Ruben L. Oppenheimer","text":"CartoonRuben L. Oppenheimer tekent elke dinsdag in NRC naar aanleiding van de actualiteit,Een versie van\n\ndeze illustratie\n\nverscheen ook in\n\nNRC Handelsblad\n\nvan 31 augustus 2021\n\nEen versie van\n\ndeze illustratie\n\nverscheen ook in\n\nNRC in de ochtend\n\nvan 31 augustus 2021","intensity":0,"negativity":0,"cluster_id":65,"similar_texts":"text599"},{"id":"112","publisher":"De Telegraaf","date":"2021-08-31","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/186d39f1df16124c8ea0321019fcd487/web/OPS/cciobjects.json&hash=c96a4605db42565b4ccc#/pages/8","title":"Slachterij Epe open onder toezicht","text":"Slachterij Epe open onder toezicht\n\nDe slachterij kwam eind juni in opspraak.\n\nFoto Varkens in Nood\n\nAMSTERDAM Slachterij Gosschalk in Epe mag vanaf dinsdag weer open, maar wel onder verscherpt toezicht. Demissionair landbouwminister Schouten meldt in een brief aan de Tweede Kamer. Het bedrijf moest dicht nadat er eind juni schokkende beelden naar buiten kwamen waarop te zien was hoe dieren in de slachterij ernstig werden mishandeld door het personeel.\n\nVarkens in Nood heeft weinig vertrouwen in de voorwaarden waaronder varkensslachterij Gosschalk vanaf dinsdag weer open mag. Directeur en dierenarts Frederieke Schouten noemt het besluit „teleurstellend, vooral omdat we denken dat het dierenwelzijn in de gemaakte afspraken niet geborgd is.”\n\n„Voor ons is het belangrijkste punt dat het toezicht in geen enkel slachthuis onafhankelijk is”, zegt Schouten. Zo worden camerabeelden door medewerkers zelf bekeken, zijn verplichte ’welfare officers’ in dienst van het slachthuis en zijn de medewerkers van de NVWA altijd in het bedrijf aanwezig waardoor ze beïnvloed kunnen worden, somt de directeur Varkens in Nood op. „Het toezicht is een gesloten pot.”","intensity":0,"negativity":0,"cluster_id":17,"similar_texts":"text317"},{"id":"113","publisher":"Trouw","date":"2021-08-31","url":"https://krant.trouw.nl/titles/trouw/8321/publications/1342/articles/1436529/10/3","title":"Slachterij in Epe weer open na dierenmishandeling","text":"Slachterij Gosschalk in Epe mag vanaf vandaag weer open, maar wel onder verscherpt toezicht, meldt demissionair landbouwminister Schouten. Het bedrijf moest dicht nadat er eind juni beelden naar buiten kwamen waarop te zien was hoe dieren in de slachterij werden mishandeld door het personeel. Er gelden nu extra voorwaarden, waaronder meer toezicht. Er moet rekening gehouden worden met het dierenwelzijn, en de slachtsnelheid zal \"significant lager\" liggen dan bij andere bedrijven. Toezichthouder NVWA keurde eerdere plannen van het slachthuis af, nu voldoet het plan wel.","intensity":0,"negativity":0,"cluster_id":17,"similar_texts":"text158"},{"id":"114","publisher":"Trouw","date":"2021-09-01","url":"https://krant.trouw.nl/titles/trouw/8321/publications/1343/articles/1437431/9/1","title":"Stille tocht voor Tanja Groen drukbezocht","text":"Honderden mensen hebben gisteravond in Maastricht meegelopen met een stille tocht voor Tanja Groen, de studente die exact 28 jaar geleden verdween. In hun handen hielden zij witte rozen. Ook de ouders van Tanja liepen mee, evenals vrienden en collega's van de onlangs vermoorde misdaadverslaggever Peter R. de Vries, zoals medewerkers van RTL Boulevard. Na afloop nam dochter Kelly de Vries het woord. \"Mijn vader zou hier moeten staan. Hij zou trots en geraakt zijn omdat jullie in groten getale hier aanwezig zijn.\" De Vries maakte bekend dat zij de nieuwe voorzitter van de door haar vader opgezette stichting De Gouden Tip is, waarmee bijna anderhalf miljoen euro is opgehaald voor de gouden tip in de zaak-Tanja Groen.","intensity":0,"negativity":0,"cluster_id":26,"similar_texts":"text429"},{"id":"115","publisher":"Trouw","date":"2021-08-31","url":"https://krant.trouw.nl/titles/trouw/8321/publications/1342/articles/1436529/10/2","title":"Subsidie voor tweedehands elektrische auto op","text":"De pot waaruit particulieren subsidie kunnen krijgen als ze een tweedehands elektrische auto aanschaffen, is voor dit jaar leeg. Het idee is dat niet alleen mensen die een nieuwe auto kopen of zakelijk rijden steun krijgen als ze voor een elektrisch voertuig kiezen. Zo'n auto stoot tijdens het rijden geen broeikasgas uit. 6750 mensen kregen 2000 euro om een elektrische auto te kopen. De regeling gaat op 1 januari weer open. Demissionair staatssecretaris Steven van Weyenberg is tevreden, maar zegt dat hij liever had gezien dat mensen het hele jaar door in aanmerking zouden kunnen komen voor de subsidie.","intensity":0,"negativity":0,"cluster_id":40,"similar_texts":"text333"},{"id":"116","publisher":"De Volkskrant","date":"2021-09-01","url":"https://krant.volkskrant.nl/titles/volkskrant/7929/publications/1348/articles/1437438/25/1","title":"Teambuilder Van Gaal prijst spelers en pinkt traan weg","text":"De teambuilder Louis van Gaal liet in het trainingskamp van Oranje een filmpje zien van de 4x400 meter, met speciale aandacht voor loper 2. Terrence Agard. 'Hij liep in de estafette 44,7, terwijl hij normaal 45,6 of zo loopt.'  \n  \nAgard was nog sneller trouwens dan Van Gaal dinsdag zei: 43,76 in de finale van Tokio. Ja, Van Gaal weet dat een estafette anders is dan een gewone 400 meter, met het voordeel van de vliegende start bij het overnemen van het stokje, maar het gaat hier om de teamprestatie. Als team, dankzij samenwerking en training, behaalde Nederland de nooit verwachte zilveren medaille.  \n  \nIn dat filmpje zaten ook beelden van het herstel van Memphis Depay en Virgil van Dijk, de oude en nieuwe aanvoerder van Oranje (Wijnaldum en Blind zijn reserve). Beelden met een traan. Althans, Van Gaal liet een traan.  \n  \nVan Dijk, terug na bijna een jaar afwezigheid door een knieblessure, zei dat de bondscoach iets extra's brengt, al was de groep een jaar geleden na het afscheid van Koeman geen voorstander van de ook toen beschikbare Van Gaal. 'We hebben toen in gesprekken met de KNVB geen namen genoemd', redde Van Dijk zich uit de situatie.\n\nHetzelfde doel\n\nEnfin, dat was toen. Van Gaal is tevreden met de blije, betrokken groep, ook omdat de spelers zelf initiatief nemen. 'Dat is geweldig. Ik merk dat ze verantwoordelijkheid kunnen en durven vragen. Dan is het aan mij om duidelijk te maken hoe je met elkaar wat kunt bereiken, om samen alles over te hebben voor hetzelfde doel.'  \n  \nHij roept een bepaalde 'spirit' op, verkondigde voor de groep zijn visie en sprak de wens uit dat de spelers zijn regime accepteren. Regime heeft een onvriendelijke connotatie, maar zo bedoelt hij het niet. Om een simpel voorbeeld te noemen: het is de bedoeling dat spelers niet meteen naar hun smartphone turen als ze samen zijn.  \n  \nHoe het woensdag in Oslo afloopt tegen Noorwegen, in het vierde WK-kwalificatieduel van de reeks, het eerste voor Van Gaal in deze serie, weet je nooit. Aan de instelling van deze groep zal het niet liggen. De spelers geven hem een warm gevoel over de toekomst. Voor terugkijken is geen tijd, al is het woensdag precies twintig jaar geleden dat Oranje in Dublin afging tegen de Ieren en het WK van 2002 kon vergeten.  \n  \nDie wedstrijd ontaardde in chaos en later op de dag wreef Bono van U2 tijdens een concert zout in de diepe wonde door een strandbal met de Ierse kleuren in het publiek te schieten, met de mededeling dat iedereen de ogen mocht sluiten om te denken aan Jason McAteer, de maker van de goal.  \n  \nDie groep internationals was geen fijne groep, zei Van Gaal meermaals. Niet meer te raken. Hij nam ontslag. Maar deze groep wil winnen. Aan hem de taak om te zorgen dat al die individuen een team zijn, dat niet bij tegenslag uiteenvalt in individuen, zoals tegen Tsjechië op het EK.  \n  \nVan Gaal kreeg via het scherm ook een Noorse vraag. Hoeveel spelers van Noorwegen zou hij in zijn elftal opstellen? Misschien had de verslaggever er één verwacht: Erling Haaland. Van Gaal somde geen namen op, want dat zou ook negatief zijn richting zijn spelers, maar hij noemde het aantal: vijf.  \n  \n'Ik weet dat je me met deze vraag in verlegenheid wil brengen, door mij te laten zeggen dat wij veel sterker zijn. Maar dat zijn wij niet. En het gaat uiteindelijk om de kwaliteit van het team. Chelsea was daarvan een voorbeeld, bij het winnen van de Champions League.'  \n  \nBij zijn beoordeling van de ideale spelers voor het team kijkt hij vooral naar vier hoofdmomenten in het spel: balbezit, balverlies en de omschakeling naar aanval en verdediging. De spelers weten de opstelling en het spelsysteem, vermoedelijk 4-3-3, waarmee ze het best uit de voeten kunnen. Ze kunnen nu alvast 'imagineren', zich focussen, de tactiek in 'hun brein laten komen'.  \n  \nOok hier weer verwees hij naar teambuilding. Degenen die niet spelen, voetbalden dinsdag in Zeist een partij achter gesloten deuren tegen de basiself. 'Zij bootsen Noorwegen na. Zij moeten hun medespelers helpen, terwijl ze niet zijn gekozen.'  \n  \nVan Gaal wilde geen bijzonderheden prijsgeven, al is het maar om collega Solbakken niet wijzer te maken dan hij is. Hoe hij Haaland trouwens denkt af te stoppen, wilde de Noor nog weten. 'De pass naar hem blokkeren, dan is het probleem opgelost.'","intensity":0,"negativity":0,"cluster_id":66,"similar_texts":"text620"},{"id":"117","publisher":"Trouw","date":"2021-09-01","url":"https://krant.trouw.nl/titles/trouw/8321/publications/1343/articles/1437431/11/3","title":"Texas op weg naar extreem strenge abortuswetgeving","text":"### Reproductieve rechten\n\nAbortus wordt in de Amerikaanse staat Texas vanaf vandaag alleen in uitzonderlijke gevallen toegestaan, tenzij het federale Hooggerechtshof ingrijpt. De nieuwe wet verbiedt abortus na de zesde week van de zwangerschap, ook in het geval van een zwangerschap die voortkomt uit verkrachting en incest.  \n  \nDe wet moedigt de inwoners van Texas ook aan om iedereen die de wet overtreedt voor de rechter te slepen. Als de aanklager succesvol is dan kan die een premie van 10.000 dollar ontvangen.  \n  \nZowel klinieken als burgers die 'hulp en steun' bieden bij een abortus die na de grens van zes weken wordt uitgevoerd lopen het risico op deze manier aangeklaagd te worden. Wie onterecht wordt aangeklaagd kan de juridische kosten niet terugvorderen.  \n  \nVerschillende organisaties zijn naar het Hooggerechtshof gestapt in de hoop de wet tegen te houden. Twaalf andere staten namen eerder wetten aan waarin de grens voor abortus op zes weken werd gelegd, maar die werden ongeldig verklaard. Het Amerikaanse Hooggerechtshof erkent sinds 1973 - na de historische uitspraak in 'Roe vs. Wade' - namelijk het recht op abortus zolang de foetus niet levensvatbaar is, dat wil zeggen rond de 24ste zwangerschapsweek.  \n  \n\"Texaanse politici zullen met deze wet Roe vs. Wade praktisch verwerpen\", reageert Nancy Northup, directeur van het Centrum voor Reproductieve Rechten. Naar schatting zou de wet 85 procent van de abortussen in de staat verbieden.","intensity":1,"negativity":1,"cluster_id":54,"similar_texts":"text464"},{"id":"118","publisher":"De Telegraaf","date":"2021-09-01","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/4673b5d06cd7e49ab3f4e532bc681962/web/OPS/cciobjects.json&hash=ce5fcadfc2b5dea8befc#/pages/4-5","title":"TikTok voor de rechter","text":"TikTok voor de rechter\n\n’Schenden privacy kinderen’\n\nAMSTERDAM Stichting Take Back Your Privacy en de Consumentenbond dagen het bedrijf achter de populaire app TikTok voor de rechter vanwege het schenden van de privacy en de consumentenrechten van kinderen. De twee stuurden het bedrijf eind juni al een schadeclaim van 1,5 miljard euro. Daarop volgden gesprekken met TikTok, maar die liepen op niets uit, aldus TBYP en de Consumentenbond. De organisaties eisen nu, volgens de Consumentenbond na een meer uitgebreide berekening, een schadevergoeding van 2 miljard euro. „Zodat elk kind dat gedupeerd is een vast bedrag krijgt.” \n\nEind juli werd bekend dat TikTok een boete van 750.000 euro moet betalen. De Autoriteit Persoonsgegevens vindt dat de app de privacy van Nederlandse kinderen heeft geschonden.","intensity":0,"negativity":0,"cluster_id":32,"similar_texts":"text293"},{"id":"119","publisher":"Algemeen Dagblad","date":"2021-08-31","url":"https://krant.ad.nl/titles/algemeendagblad/7908/publications/25900/articles/1436531/32/3","title":"Toch geen aanval Hassan","text":"Sifan Hassan (foto) gaat tijdens de Memorial Van Damme op 3 september toch geen aanval op het wereldrecord doen op de 10.000 meter. In plaats daarvan neemt de olympische winnares bij de atletiekwedstrijd in de Diamond League in Brussel deel aan de mijl.","intensity":0,"negativity":1,"cluster_id":8,"similar_texts":"text171"},{"id":"120","publisher":"De Volkskrant","date":"2021-09-01","url":"https://krant.volkskrant.nl/titles/volkskrant/7929/publications/1348/articles/1437438/5/1","title":"Twaalf en zes maanden geëist voor lekken privégegevens GGD","text":"### Reportage - Zaak callcentermedewerkers\n\nRuim honderd dossiers met persoonsgegevens opende Mourad Z. (21) uit Heiloo als medewerker van het GGD-callcenter voor coronatests, onder wie die van de bedreigde misdaadjournalisten Peter R. de Vries en John van den Heuvel. Gegevens hieruit bood hij te koop aan op onder meer Telegram.  \n  \nOok GGD-medewerker Amin L. (24) uit Alblasserdam opende in januari de dossiers met persoonsgegevens van de twee misdaadjournalisten; en ook die van kickbokser Badr Hari, rapper Lil' Kleine, politicus Jesse Klaver en een paar exen. In totaal twaalf, hij verhandelde de gegevens niet.  \n  \nJuist vanwege het inzien van de dossiers van de twee bedreigde journalisten werden Z. en L. op 23 januari gearresteerd. Dinsdag hoorden zij voor de Utrechtse rechtbank straffen van respectievelijk 12 en 6 maanden tegen zich eisen, deels voorwaardelijk.  \n  \nHet datalek kwam aan het licht na persvragen aan de GGD van een journalist van RTL Nieuws: hij had gezien dat namen, adressen, telefoonnummers en andere persoonsgegevens uit het corona-ict-systeem van onder meer Peter R. de Vries op Telegram werden aangeboden. Uit intern onderzoek bleek dat deze twee medewerkers het dossier van de misdaadjournalist hadden geopend. 'Ik hoef u nu niet meer uit te leggen waarom dat gevaarlijk was', zegt de rechter tegen L.  \n  \nDaarna werd duidelijk dat van duizenden personen onrechtmatig persoonsgegevens uit de GGD-systemen zijn gehaald: justitie heeft inmiddels zeven verdachten in beeld. De GGD en minister Hugo de Jonge (Volksgezondheid) kregen de kritiek dat zij veel te laks omgingen met de privégegevens.  \n  \n'Ik deed het uit nieuwsgierigheid', zegt L. dinsdag tegen de Utrechtse rechter. 'Ik had geen slechte bedoelingen.'  \n  \nZ. probeerde ook een slaatje te slaan uit de privégegevens door ze voor 50 euro per stuk aan te bieden. Dit leidde tot één transactie, van gegevens van een overigens niet bekende Nederlander. Ook verstrekte hij informatie aan een vriend over diens exen. 'Nu begrijp ik dat het delen van gegevens heel ernstige gevolgen kan hebben.'  \n  \nVolgens de officier van justitie is door dit datalek niet alleen het vertrouwen geschaad in de GGD en de overheid. Ook zou het hebben geleid tot een lagere bereidheid de teststraat te bezoeken, toen bleek dat voor coronatests verstrekte privégegevens zomaar verspreid konden worden.  \n  \nHij had er geen idee van dat hij daarmee iets strafbaars deed, houdt L. vol tijdens de behandeling van zijn strafzaak. 'Ik heb toegang tot die systemen gekregen, het was allemaal zo losjes, er waren geen duidelijke protocollen. Ik voelde me vrij als een vogeltje. Het is me nooit duidelijk gemaakt dat ik mensen niet mocht opzoeken.'  \n  \nDe rechter vindt dat moeilijk om te geloven. 'U bent student fiscaal recht aan de universiteit. Wat denkt u dat u met de privégegevens mag doen?'  \n  \nL. gooit het op de gebrekkige opleiding voordat hij in de zomer van 2020 aan de slag kon met het inplannen van coronatestafspraken. In die periode waren honderden nieuwe callcentermedewerkers nodig. Allemaal kregen zij toegang tot de gegevensdatabank van alle Nederlanders die een teststraat hadden bezocht. 'Het was chaotisch, er was toen personeelsgebrek. Ze wilden dat je snel aan het werk ging', zegt L..  \n  \nMaar de GGD en het callcenterbedrijf Teleperformance zeggen dat de privacyregels nadrukkelijk aan bod zijn gekomen in de trainingen vooraf. Bovendien hebben L. en Z. een geheimhoudingsverklaring getekend: dat het niet is toegestaan om de gegevens te kopiëren, delen en verspreiden. 'Ook uw teamleiders zeggen dat ze er op hamerden dat medewerkers geen informatie mochten delen', zegt de rechter.  \n  \nVolgens L.'s advocaat Kim Kuster was er amper controle op het volgen van de trainingen. De advocaten van beide verdachten leggen de verantwoordelijkheid voor het datalek dan ook bij de GGD. De uitspraak is over twee weken.","intensity":0,"negativity":0,"cluster_id":1,"similar_texts":"text101"},{"id":"121","publisher":"De Volkskrant","date":"2021-09-01","url":"https://krant.volkskrant.nl/titles/volkskrant/7929/publications/1348/articles/1437438/24/4","title":"Van de Zandschulp door naar 2de ronde US Open","text":"TennisTennisser Botic van de Zandschulp heeft zich verzekerd van een plek in de tweede ronde van de US Open. De nummer 117 van de wereld was in de openingsronde de Spanjaard Carlos Taberner met 2-6 3-6, 6-4, 7-5, 6-3 de baas. De partij duurde 3 uur en 34 minuten.  \n  \nArantxa Rus heeft niet voor een verrassing kunnen zorgen. Ze moest met 6-4, 6-4 haar meerdere erkennen in de Zwitserse Belinda Bencic, de nummer 12 van de wereld.","intensity":0,"negativity":1,"cluster_id":38,"similar_texts":"text759"},{"id":"122","publisher":"De Telegraaf","date":"2021-09-01","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/4673b5d06cd7e49ab3f4e532bc681962/web/OPS/cciobjects.json&hash=6123817d4d71e9bb0126#/pages/30-31","title":"Van Dijk: ’Van Gaal brengt iets extra’s mee’","text":"Van Dijk: ’Van Gaal brengt iets extra’s mee’\n\nCaptain Virgil van Dijk is met een goed gevoel teruggekeerd bij Oranje. ,,Iedereen is positief, heeft er zin in en is scherp.” \n\n  \n\n\nZEIST Als vanouds, zo voelde zijn terugkeer bij Oranje na elf maanden blessureleed. Het toekijken bij het EK, waar hij jarenlang naar had toegewerkt, viel aanvoerder Virgil van Dijk zwaar. „Over de uitschakeling tegen Tsjechië was ik net zo teleurgesteld als de jongens. Helaas is het met Frank de Boer niet gelopen, zoals iedereen voor ogen had. Nu slaan we een nieuwe weg in.” \n\nMet Louis van Gaal, wiens naam vorig jaar niet viel als opvolger van Ronald Koeman. Van Dijk: „Wij hebben geen namen genoemd wie het wel of niet zou moeten worden. Alleen onze mening gegeven en daarmee is de KNVB aan de slag gegaan.”\n\nVolgens Van Dijk is het voor de spelers tijd om het verleden achter zich te laten en zich te richten op de WK-kwalificatie. „Iedereen is positief, heeft er zin in en is scherp. Het leeft. Van Gaal brengt toch iets extra’s mee en dat merk je in de groep. Hij heeft een geweldige carrière gehad en veel ervaring. Maar het gaat erom wat we in Noorwegen op het veld laten zien en hoe we ons als team ontwikkelen.” \n\nMemphis Depay is een vraagteken voor het duel met Noorwegen. Maandag verscheen de steraanvaller van FC Barcelona niet en gisteren wel op de training. ,,Een klein vraagteken”, aldus Van Gaal. ,,Het ziet er goed uit. Hij heeft de hele training meegemaakt.” \n\nDrie duels in zeven dagen is voor de teruggekeerde Van Dijk qua belasting wellicht te veel van het goede. ,,Ik heb erover gesproken met Liverpool-trainer Jürgen Klopp. Er zijn geen afspraken gemaakt. Van mezelf weet ik wat ik kan en hoe ik me voel. Noorwegen is heel belangrijk en hoe ik me daarna voel, zullen we zien. We hebben goede verdedigers, die ook kunnen spelen.”","intensity":0,"negativity":0,"cluster_id":60,"similar_texts":"text538"},{"id":"123","publisher":"De Volkskrant","date":"2021-09-01","url":"https://krant.volkskrant.nl/titles/volkskrant/7929/publications/1348/articles/1437438/9/2","title":"Verbod Texas op iedere hulp aan abortus na zes weken","text":"In de Amerikaanse staat Texas is het vanaf woensdag voor iedere burger mogelijk een klacht in te dienen tegen een abortuskliniek die foetussen weghaalt van ouder dan zes weken, of tegen iemand die meewerkt aan het uitvoeren van zo'n abortus. Zodra die klacht gegrond wordt verklaard, is de veroordeelde verplicht de klager een boete van tienduizend dollar (zo'n 8.500 euro) te betalen.\n\nHoewel een foetus in de Verenigde Staten doorgaans pas na 24 weken als levensvatbaar wordt gezien, verbiedt deze Texaanse wet abortus vanaf het moment dat er bij de foetus een hartslag kan worden vastgesteld, namelijk na zes weken. 'Dit wetsvoorstel zorgt ervoor dat elk ongeboren kind met een hartslag beschermd wordt tegen de verwoestingen van abortus', aldus Greg Abbott, de Republikeinse gouverneur van Texas.  \n  \nOmdat het gros van de vrouwen na zes weken niet eens weet dat ze zwanger zijn, maakt de Senate Bill 8, zoals de wet officieel heet, naar schatting zo'n 85 procent van alle abortussen in Texas onmogelijk. Vooral voor arme Texanen heeft de wet potentieel grote gevolgen, omdat het voor hen financieel lastiger is een abortus uit te laten voeren in andere delen van het land.  \n  \nDe wet is door tegenstanders inmiddels omgedoopt tot de verklik-uw-buren-wet, omdat iedereen er een beroep op kan doen, ongeacht je band met de vrouw in kwestie. Dat betekent dat zowel buren met een andere geloofsovertuiging, als anti-abortusmilitanten die honderden kilometers verderop wonen, een klacht kunnen indienen.  \n  \nOmdat de wet bovendien geen uitzonderingen maakt voor incest of verkrachtingen, is het vanaf nu ook mogelijk dat een verkrachter de dokter aanklaagt die zijn slachtoffer heeft verzorgd, of de moeder van datzelfde slachtoffer omdat zij haar dochter naar de abortuskliniek bracht. Als de rechter vervolgens vaststelt dat er inderdaad sprake is geweest van een illegale abortus, is de moeder verplicht de verkrachter van haar dochter tienduizend dollar te betalen.  \n  \nDe wet heeft mogelijk grote gevolgen voor abortusklinieken. Indien schuldig bevonden, moet de verdedigende partij ook de advocatenkosten van de tegenpartij vergoeden. Andersom bestaat zo'n compensatie echter niet, wat betekent dat een aangeklaagde abortuskliniek sowieso zal moeten opdraaien voor de eigen advocatenkosten, ook al volgt er vrijspraak. Veel tegenstanders van de wet vrezen dan ook dat het merendeel van de Texaanse abortusklinieken vanaf woensdag de deuren zal moeten sluiten.  \n  \nSinds het Amerikaanse hooggerechtshof in 1973 oordeelde dat 'het recht op privacy (...) breed genoeg is om ook de beslissing te omvatten of een vrouw haar zwangerschap wil be-eindigen', ligt dat recht op abortus al onder vuur in de meer conservatieve delen van het land.","intensity":0,"negativity":1,"cluster_id":54,"similar_texts":"text614"},{"id":"124","publisher":"Algemeen Dagblad","date":"2021-09-01","url":"https://krant.ad.nl/titles/algemeendagblad/7908/publications/25918/articles/1437424/33/3","title":"Vinícius komt, Ihattaren gaat op de laatste dag","text":"### psv\n\nOp de laatste dag van de transfermarkt heeft PSV nog volop zaken gedaan. De Braziliaanse spits Carlos Vinícius (26) werd voor twee seizoenen gehuurd van Benfica, met een optie tot koop. Mohamed Ihattaren (19) werd verkocht aan Juventus, dat hem direct verhuurde aan Sampdoria.  \n  \nHet vertrek van Ihattaren hing al een tijdje in de lucht. PSV besloot eind juli om hem uit de selectie te zetten. Hij had zich kort daarvoor ziek gemeld, maar op internet verscheen vervolgens een foto van Ihattaren die bij zaakwaarnemer Mino Raiola in Frankrijk was. De geboren Utrechter brak twee jaar geleden door, maar botste afgelopen seizoen regelmatig met trainer Roger Schmidt.  \n  \nLater op de dag versterkte PSV zich nog met Vinícius. De Braziliaan van Benfica speelde afgelopen seizoen voor Tottenham Hotspur. Nick Viergever vertrok nog naar Greuther Fürth uit Duitsland. PSV verdiende daarmee nog meerdere tonnen.","intensity":0,"negativity":0,"cluster_id":69,"similar_texts":"text108"},{"id":"125","publisher":"Trouw","date":"2021-09-01","url":"https://krant.trouw.nl/titles/trouw/8321/publications/1343/articles/1437431/18/2","title":"Volleybalsters naar halve finale na zege op Zweden","text":"### EK\n\nDe Nederlandse volleybalsters hebben zich bij het EK overtuigend geplaatst voor de halve finale. Oranje was in Bulgarije opnieuw te sterk voor Zweden: de ploeg van bondscoach Avital Selinger zegevierde in Plovdiv met 3-0 (27-25, 25-16, 25-19) tegen de nummer 43 van de wereldranglijst. Nederland staat op de negende plaats in het mondiale klassement. In de halve eindstrijd speelt Oranje vrijdag in Belgrado tegen de winnaar van het duel tussen Italië en Rusland. Die wedstrijd wordt vandaag gespeeld, ook in Belgrado.","intensity":0,"negativity":1,"cluster_id":13,"similar_texts":"text148"},{"id":"126","publisher":"De Telegraaf","date":"2021-08-31","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/186d39f1df16124c8ea0321019fcd487/web/OPS/cciobjects.json&hash=8af2588b60f90443eed9#/pages/30-31","title":"Vrijbrief Ihattaren om club te zoeken","text":"Vrijbrief Ihattaren om club te zoeken\n\nDe transferwaarde van Mo Ihattaren verdampt in hoog tempo. \n\nFOTO BSR AGENCY\n\nJuventus lijkt 19-jarig talent te gaan stallen bij Sampdoria\n\nAMSTERDAM PSV legt Mo Ihattaren niets in de weg in zijn zoektocht naar een nieuwe werkgever. Het 19-jarige toptalent kreeg toestemming om de individuele trainingen bij de Eindhovense club te staken en op het vliegtuig te stappen, op weg naar een nieuwe voetbalbestemming.\n\nDat wordt waarschijnlijk Sampdoria. Die Italiaanse club gaat Ihattaren huren van Juventus, dat bereid is om een vergoedingssom te betalen aan PSV. Dat zal zeker niet de zes miljoen euro zijn die de Eindhovense club een paar weken geleden nog in gedachte had. De transferwaarde van Ihattaren is in een razend tempo aan het verdampen.\n\nNa het zoveelste conflict met trainer Roger Schmidt werd Ihattaren verbannen uit de A-selectie. De Duitser verklaarde na de wedstrijd van afgelopen zaterdag tegen FC Groningen dat die maatregel van kracht blijft, ook al zou de speler er niet in slagen een nieuwe club te vinden. Schmidt ging er echter van uit dat Ihattaren wel zou vertrekken. Diens zaakwaarnemer Mino Raiola verklaarde dat hij wil voorkomen dat de carrière van zijn pupil nog verder in het slop raakt.\n\nDe directie van PSV verklaarde maandag dat er nog geen club is die een bod heeft gedaan op Ihattaren. Op de laatste dag zal er dus nog het nodige moeten gebeuren om de overgang via Juventus naar Sampdoria mogelijk te maken.\n\nDe gesprekken van PSV met Benfica over spits Carlos Vinicius waren zo vruchtbaar dat de 26-jarige Braziliaan zich waarschijnlijk vandaag in Eindhoven meldt voor de medische keuring. Het zou de zesde transfer zijn van PSV in deze zomerperiode. \n\nMet Vinicius zou PSV zich ontfermen over een voetballer met een bewogen verleden. Vier jaar geleden overwoog hij zelfs te stoppen.\n\nVinicius was oorspronkelijk een centrale verdediger, opgeleid bij Santos. Dat verkocht hem aan Palmeiras. Die overgang werd geen succes. Zelfs bij kleine clubs als Caldense en Gremio Anápolis werd hij geen basisspeler. Een Portugese scout nam hem mee en liet hem als spits opereren op het tweede niveau in Portugal. Ondanks de degradatie van zijn club deed hij dat zo goed dat Napoli zich over hem ontfermde. Via Benfica en Tottenham komt hij nu waarschijnlijk bij PSV terecht.\n\nMogelijk komt er op de valreep ook nog een vervanger voor de vertrokken Pablo Rosario.","intensity":1,"negativity":1,"cluster_id":4,"similar_texts":"text108"},{"id":"127","publisher":"Trouw","date":"2021-08-31","url":"https://krant.trouw.nl/titles/trouw/8321/publications/1342/articles/1436529/10/4","title":"Vrouw voor rechter na belediging bij lhbti-betoging","text":"Een 40-jarige vrouw die donderdag is aangehouden tijdens een demonstratie in Amsterdam tegen geweld tegen lhbti'ers, moet op 24 september voor de politierechter van de rechtbank in de hoofdstad verschijnen. Het OM verdenkt haar van 'bedreiging en belediging met een discriminerend karakter'. De vrouw zou deelnemers aan de protestmars hebben beledigd. Er is vijf keer aangifte tegen haar gedaan, onder meer door een verslaggever en een cameravrouw van omroep PowNed. Zij maakten opnames van de protestmars en de vrouw zou hen hebben bedreigd.","intensity":0,"negativity":1,"cluster_id":20,"similar_texts":"text55"},{"id":"128","publisher":"Algemeen Dagblad","date":"2021-08-31","url":"https://krant.ad.nl/titles/algemeendagblad/7908/publications/25900/articles/1436531/34/1","title":"Vuurwerk op slotdag","text":"### PSV hoopt op spits Vinícius én op een extra middenvelder\n\nEen turbulente transferzomer komt vandaag bij PSV tot een einde met normaal gesproken nog vuurwerk op de slotdag. De Eindhovense club gaat proberen met Benfica een definitieve huurovereenkomst te sluiten om Carlos Vinícius aan de selectie toe te voegen. Daarnaast wil PSV een extra middenvelder aantrekken om de mogelijkheden in die linie te vergroten.  \n  \nDe clubleiding hield zich gisteravond nog op de vlakte en stelde dat nog geen enkele deal definitief was. Op de komst van Vinícius, die vorig seizoen voor Tottenham Hotspur uitkwam, wordt in elk geval gerekend. Hij moet de spits zijn die PSV extra mogelijkheden geeft op het moment dat bijvoorbeeld Eran Zahavi het even niet heeft. Trainer Roger Schmidt vindt dat zijn ploeg nu een extra optie ontbeert op het moment dat hij de Israëliër een keer wil wisselen of rust geeft. Hij is dan aangewezen op alternatieven die in zijn ogen op dit moment nog geen volwaardige keuzes kunnen zijn (Yorbe Vertessen en Fodé Fofana).  \n  \nDe huur van Vinicíus en de komst van nog een middenvelder is voor PSV het sluitstuk van een bijzondere periode. De club piekte al vroeg door vijf versterkingen voor aanvang van de eerste training voor het nieuwe seizoen binnen te halen. In de slotfase van de zomer komt er nog een golf, waarbij ook nog uitgaande transfers worden verwacht.  \n  \nZo zal in elk geval Mohamed Ihattaren ergens anders een contract tekenen. Daarnaast moeten vandaag Dante Rigo en Derrick Luckassen iets zien te vinden, omdat hen anders een vrijwel nutteloze periode bij PSV wacht. Het duo kan niet in actie komen bij Jong PSV en traint niet met de A-selectie. Ritsu Doan kan nog naar een Duitse club verkassen, zelfs nu hij al naar Japan is afgereisd. Daar staat indien nodig een medisch team klaar om hem te keuren, op het moment dat PSV met een club uit de Bundesliga een akkoord bereikt. Érick Gutiérrez, ten slotte, had gisteren mogelijk nog een optie om naar Torino te verkassen. De Mexicaan blijft echter, zoals het er nu naar uitziet, in Eindhoven.\n\nConcurrentie\n\nPSV had volgens Portugese media volop concurrentie voor Vinícius, die bijvoorbeeld voorstellen van Eintracht Frankfurt en Zenit Sint-Petersburg zou hebben gekregen. Eintracht was gisteren ook nog aan het werk om voormalig PSV-spits Sam Lammers binnen te halen en leek afgehaakt voor de prooi die PSV vandaag hoopt vast te leggen.  \n  \nVinícius heeft vorig seizoen vooral in de Europa League overguigd bij Tottenham, met zes goals in negen duels. Verder kwam hij weinig in het stuk voor, zoals de 26-jarige aanvaller begin dit seizoen ook bij Benfica geen bepalende rol kon opeisen. In het tweeluik met Benfica ontbrak hij de afgelopen weken op het veld en zag hij hoe zijn ploeggenoten bepaalden dat zijn waarschijnlijke nieuwe werkgever dit seizoen de Champions League moet missen en in de Europa League gaat spelen.  \n  \nAfgelopen weekend kwam naar buiten dat Luuk de Jong dit seizoen niet naar PSV gaat en dus moest de Eindhovense club in het staartstuk van de transferperiode als de brandweer aan de slag om nog iets aan de selectie te veranderen.  \n  \nPas als Vinícius in het vliegtuig naar Eindhoven is gestapt, de medische keuring is afgerond én een krabbel is gezet, zal PSV opgelucht kunnen ademhalen.","intensity":0,"negativity":0,"cluster_id":69,"similar_texts":"text133"},{"id":"129","publisher":"De Telegraaf","date":"2021-09-01","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/4673b5d06cd7e49ab3f4e532bc681962/web/OPS/cciobjects.json&hash=7903fdf7c9d0a546d6d5#/pages/10-11","title":"Wapencontroles worden een soap","text":"Wapencontroles worden een soap\n\nBurgemeester Femke Halsema is de gebeten hond bij de politie nu zij voet bij stuk houdt en burgers wil inzetten als waarnemers bij wapencontroles. \n\nFoto ANP/HH\n\nAmsterdamse politie komt in opstand \n\ndoor Daniel van Dam\n\nAmsterdam De soap rond de veelbesproken Amsterdamse wapencontroles is ontaard in een kliederboel nu de politie met eigen waarnemers burgerobservanten gaat monitoren.\n\n„Wij hebben besloten om actie te gaan voeren. Door eigen waarnemers te gaan sturen die de waarnemers gaan waarnemen en die hiervan rapportages opstellen. De politie weet niet wie de burgerwaarnemers zijn die mogelijk allemaal verschrikkelijke verhalen gaan vertellen. Daar willen we wat tegenover gaan zetten”, vertelt NPB-vakbondsman Jan Struijs.\n\n„Straks staat er een bekende drugsdealer waar te nemen. Dan weet ik wel wat de rapportage wordt. Na een paar acties zal er een rapport worden opgesteld. De media en de gemeenteraad zullen dan worden ingelicht.” \n\nDe politiebonden zijn pislink dat burgemeester Femke Halsema begin deze maand via haar Instagram burgers opriep zich te melden als waarnemer bij wapencontroles, die deze maand worden uitgerold. Zij moeten controleren of agenten zich schuldig maken aan etnisch profileren. Maar agenten vrezen dat de observanten agenten in de nek gaan hijgen. \n\nBonden dreigden met acties als het plan niet van tafel ging. Maar Halsema houdt voet bij stuk. De waarnemers zijn een politiek compromis om de proef met wapencontroles mogelijk te maken. \n\nStruijs: „Agenten waren bereid tot acties, maar als ze de controles niet zouden uitvoeren en er werd daarna iemand doodgestoken, dan zouden de agenten daar mogelijk op worden aangekeken. Dat is echt een dilemma”, legt hij uit.\n\n„Een kind kan begrijpen dat de Halsema-’waarnemers’ vooringenomen activisten zijn die in elke agent een racist willen zien. Dus terecht dat de politie daar een eigen toezicht op wil en zich niet laat koeioneren”, zegt JA21-fractievoorzitter Annabel Nanninga.\n\n„De proef is ondertussen zwaar gehavend, D66 en GL denken nu misschien gewonnen te hebben maar de echte winnaar is de messentrekker. Tegen een gruwelijke prijs.”\n\n’De echte winnaar is de messentrekker’","intensity":0,"negativity":0,"cluster_id":51,"similar_texts":"text399"},{"id":"130","publisher":"Algemeen Dagblad","date":"2021-09-01","url":"https://krant.ad.nl/titles/algemeendagblad/7908/publications/25918/articles/1437424/11/1","title":"Weer kiest minister van Rutte voor nieuwe baan","text":"### Stoelendans Kabinet\n\nOnverwachts stapte VVD-veteraan Cora van Nieuwenhuizen (58) gisteren op als demissionaire minister van Infrastructuur en Waterstaat. Ze gaat per 1 oktober aan de slag als voorzitter van Vereniging Energie-Nederland, de branchevereniging van energiebedrijven. Die club vertegenwoordigt onder meer Shell, Eneco, Vattenfall en Essent. Ook het Russische Gazprom is lid van de lobbyclub.  \n  \nVan Nieuwenhuizen zegt deze zomer te zijn benaderd voor de baan. ,,Het is nu een half jaar na de verkiezingen'', vertelt ze. ,,De energietransitie wordt de komende jaren een grote uitdaging, maar wat de doorslag gaf is dat de balans tussen werk en privé beter wordt. Het zijn echt tropenjaren geweest.''  \n  \nDe kritiek op de overstap is niet van de lucht. ,,Sorry, ik vind dit dus niet kunnen'', laat CDA- Europarlementariër Esther de Lange weten. ,,Je neemt je verantwoordelijkheid serieus en maakt je job af. Bovendien roept een overstap naar een sector waar je als minister mee bezig was vragen op.'' Ook SP-Kamerlid Renske Leijten is ontstemd: ,,Ministers en staatssecretarissen die vroegtijdig opstappen: een nieuwe bestuurscultuur raakt steeds verder uit zicht.'' Afgelopen juli pakte D66-staatssecretaris Stientje van Veldhoven haar biezen bij het ministerie van Infrastructuur. Zij had een nieuwe baan en wilde niet wachten op het einde van de formatie. Ze werd vervangen door een D66-Kamerlid. Van Nieuwenhuizen wordt opgevolgd door VVD'er Barbara Visser, die daarvoor staatssecretaris van Defensie was. Zo lijkt aan de stoelendans in het demissionaire kabinet geen einde te komen.  \n  \nDe overstap van Van Nieuwenhuizen naar de energielobby is extra saillant, omdat zij begin dit jaar korte tijd de scepter zwaaide over het ministerie van Economische Zaken en Klimaat (EZK). Dat ministerie gaat over alles wat met energie te maken heeft, zoals de gaswinning, elektriciteitsnetwerken en klimaatmaatregelen. Nadat VVD-minister Eric Wiebes was opgestapt vanwege de toeslagenaffaire, verving Van Nieuwenhuizen hem voor vijf dagen.  \n  \n,,Maar dat was alleen op papier'', laat Van Nieuwenhuizen vandaag weten. ,,Ik ben niet eens bij dat ministerie binnen geweest.'' Een bron op het ministerie bevestigt die lezing, maar zegt dat Van Nieuwenhuizen in die vijf dagen wél stukken heeft gelezen en afgedaan. En ook in haar rol als minister van Infrastructuur heeft ze veel kennis over de energiesector én alle klimaatplannen van het kabinet.\n\n'Waardevolle informatie'\n\n,,Zij weet bijvoorbeeld dat we de kleine gasvelden in Nederland niet kunnen sluiten'', zegt de bron. ,,Dat zou miljarden kosten. Die informatie is voor de olie- en gasbedrijven waardevol.'' Deze week lekte uit dat het kabinet op Prinsjesdag 6 tot 7 miljard euro extra uittrekt voor klimaatmaatregelen, zoals subsidies voor elektrische auto's. ,,Ik heb me inhoudelijk nooit met energie beziggehouden'', verweert Van Nieuwenhuizen zich. ,,Wat er is besproken over Prinsjesdag wordt al openbaar voor ik begin in mijn nieuwe functie. Ik heb dus geen informatievoorsprong.''  \n  \nToch zijn de gedragsregels van het Rijk duidelijk: die schrijven voor dat ambtenaren op een ministerie twee jaar lang geen contact mogen hebben met een vertrokken bewindspersoon die lobbyist wordt. Van Nieuwenhuizen zwaaide vanaf 20 januari niet meer de scepter over EZK. Dat betekent dat zij pas vanaf 20 januari 2023 weer zou mogen praten met EZK-ambtenaren. Een woordvoerder van het ministerie kon dat vandaag niet bevestigen: ,,We duiken hier in en zoeken het uit.''\n\nRekeningrijden\n\nVan Nieuwenhuizen was sinds 2017 minister van Infrastructuur en Waterstaat. Daarvoor was ze jarenlang politiek actief en bekleedde bijna alle politieke functies die denkbaar zijn. Zo was ze namens de VVD gemeenteraadslid, lid van Provinciale Staten en provinciebestuurder in Noord-Brabant. Ook was ze Tweede Kamerlid en lid van het Europees Parlement.  \n  \nVan Nieuwenhuizen stond als minister bekend om haar felle verzet tegen rekeningrijden. Ook was ze groot pleitbezorger van de opening van Lelystad Airport. In een interview met deze krant zei ze dat het ongeval met de Stint - waarbij vier kinderen met een elektrische bolderkar omkwamen op het spoor - het heftigste was wat ze als minister had meegemaakt.  \n  \nIn 2019 meldde zij zich als mogelijke opvolger van VVD-leider Mark Rutte. In een interview antwoordde ze op de vraag of ze de eerste vrouwelijke premier van Nederland wilde worden: ,,Dat zou zeker mooi zijn.''","intensity":0,"negativity":0,"cluster_id":33,"similar_texts":"text607"},{"id":"131","publisher":"Algemeen Dagblad","date":"2021-09-01","url":"https://krant.ad.nl/titles/algemeendagblad/7908/publications/25918/articles/1437424/11/4","title":"Weer man vast na 'Mallorca'","text":"De politie heeft gistermorgen een zesde verdachte aangehouden op verdenking van betrokkenheid bij het uitgaansgeweld op Mallorca op 14 juli. Het gaat om een 18-jarige Hilversummer die wordt verdacht van het medeplegen van een poging tot doodslag in een horecazaak en het plegen van openlijk geweld in deze horecagelegenheid en later op de boulevard in El Arenal. Door het geweld kwam een 27-jarige man uit Waddinxveen om het leven en raakten anderen gewond. De woning van de man is doorzocht. Hij wordt vrijdag voorgeleid. Eerder hield de politie vijf verdachten aan, zij zitten nog in voorarrest.","intensity":0,"negativity":0,"cluster_id":57,"similar_texts":"text498"},{"id":"132","publisher":"Algemeen Dagblad","date":"2021-08-31","url":"https://krant.ad.nl/titles/algemeendagblad/7908/publications/25900/articles/1436531/11/2","title":"Werkgevers willen drang achter inenten","text":"Het Nederlandse LeasePlan kondigde gisteren aan dat het kantoorpersoneel ingeënt moet zijn tegen corona als ze terugkeren naar kantoor. Tegelijkertijd zei het bedrijf niet naar een vaccinbewijs te zullen vragen en niet te gaan controleren.  \n  \nTaxi-app Uber en techbedrijf Facebook maakten gisteren bekend dat in Nederland nog geen vaccinatieplicht voor werknemers zal gelden. Daarmee reageren de bedrijven op de vaccinatieplicht bij LeasePlan. In de Verenigde Staten hebben Uber en Facebook werknemers al wel verplicht gevaccineerd te zijn. LeasePlan begeeft zich op glad ijs, want een vaccinatieplicht is in Nederland domweg verboden. De vakbonden zijn dan ook stellig. ,,Werknemers mogen nooit tot vaccinatie worden verplicht'', aldus CNV-voorzitter Piet Fortuin. De bond krijgt er nauwelijks vragen over. ,,We hebben de afgelopen maanden in totaal zo'n tien telefoontjes van leden gehad over dit onderwerp'', zegt een woordvoerder van CNV. Kitty Jong, vicevoorzitter van FNV merkt wel dat het onderwerp leeft op de werkvloer. ,,Maar we hebben weinig klachten over vaccinatiedwang.''\n\nVragen\n\nBij werkgevers leeft het volop zeggen VNO-NCW en MKB Nederland. ,,We zien dat ondernemers erg bezig zijn met wat ze wel en niet mogen vragen op het vlak van vaccineren en er vaker vragen over hebben'', zegt een woordvoerder van de werkgevers. De ondernemers pleiten niet voor een vaccinatieplicht. Ze willen dat het kabinet hen de mogelijkheid geeft om te vragen of medewerkers zijn gevaccineerd of getest als dit in hun bedrijf sterk speelt. De wet is inderdaad duidelijk stelt Pascal Besselink, advocaat arbeidsrecht bij juridisch dienstverlener Das. ,,Er geldt geen vaccinatieplicht. Geen dwang en geen drang.''  \n  \nLeasePlan mag aan zijn werknemers weliswaar vragen of ze wel of niet zijn gevaccineerd, maar de werknemer hoeft hier niet op te antwoorden. Vaccinatieplicht is er niet, maar toch is er wat betreft vaccinatie een juridisch grijs gebied rond de zorgplicht. ,,Gaat het bijvoorbeeld om een kantoor waar iedereen een eigen kamer heeft en de 1,5 meter makkelijk kan worden gehandhaafd of gaat het om een lopende band waar mensen dicht bij elkaar staan en de ventilatie slecht is'', geeft Besselink aan. ,,Een werkgever heeft een zorgplicht voor de gezondheid van zijn werknemers. Hoe ver die gaat als een werknemer niet gevaccineerd is en toch wil komen werken, dat is nog onontgonnen terrein. Uiteindelijk is het aan de rechter om te bepalen waar de grens ligt tussen privacy, zelfbeschikking en de zorgplicht van werkgevers'', aldus de jurist.\n\nOverleg\n\nOok de sociale partners en de politiek buigen zich over deze kwestie. ,,Wij gaan donderdag in gesprek met het ministerie, op hun verzoek. Dat gaat over de vraag of werkgevers de mensen die in hun bedrijf of organisatie werken, mogen vragen of ze zijn gevaccineerd'', zegt Jong van FNV. ,,Wij hebben daarover overleg met onze onderwijs-, zorg- en horecasector. Zo'n meldingsplicht leidt ook weer tot vaccinatiedruk, daar zijn we niet voor.''","intensity":0,"negativity":1,"cluster_id":15,"similar_texts":"text156"},{"id":"133","publisher":"De Volkskrant","date":"2021-08-31","url":"https://krant.volkskrant.nl/titles/volkskrant/7929/publications/1347/articles/1436525/25/1","title":"Wijnaldum geeft een snelcursus Van Gaal","text":"### Interview - Georginio Wijnaldum\n\nAls Georginio Wijnaldum (30) herinneringen ophaalt aan Louis van Gaal, neemt de lach bezit van zijn gezicht. Wijnaldum was eerst reserve bij het WK in 2014, in Van Gaals vorige periode als bondscoach.  \n  \n'Ik herinner me dat ik op gesprek moest komen in zijn kamer. Ik zou spelen tegen Chili, in de derde groepswedstrijd. Hij zei: 'Je speelt op de positie van De Guzman. Ik weet alleen niet of jij dat goed kunt invullen. Ik denk zelf van niet.' Ja dat zei hij echt.' Wijnaldum vertelt de anekdote twee keer en lacht schaterend. 'Maar Danny Blind had er alle vertrouwen in dat ik het goed zou kunnen. Zo is Louis: hij heeft veel vertrouwen in zijn assistenten.'  \n  \nWijnaldum zei destijds tegen Van Gaal dat hij die rol als controlerende middenvelder kon invullen. 'Hij vroeg waarom. Ik gaf hem een paar redenen. Hij gaat je challengen. Hij is niet moeilijk, als je argumenten geeft.' Hij lacht opnieuw, tijdens het virtuele gesprek in Zeist, als hij terugdenkt aan die uitspraak van Van Gaal, in 2014. 'Ik denk dat je het niet kan.'  \n  \nNog een herinnering. 'Soms was het heel intensief. Hoe hij dingen uitlegde. Ik had het gevoel dat hij op mijn huid zat, bij kleine partijtjes, dat hij expres niet floot. Hij schreeuwde dat ik moest omschakelen en ik liet me even gaan. Hij nam me apart en zei waarom hij dat had gedaan: scheidsrechters fluiten ook niet altijd als het een overtreding is. Daarmee moet je leren omgaan. Alles viel in Brazilië op zijn plek.'  \n  \nDe bedoeling is dat het scenario zich herhaalt, al is er weinig tijd, want woensdag is het al Noorwegen-uit, het eerste duel van een drieluik in de WK-kwalificatie, de eerste wedstrijd ook in de derde periode Van Gaal. Omdat er weinig tijd is, legt Wijnaldum vrijblijvend Van Gaal uit, in een paar alinea's. Veeleisend, duidelijk, vertrouwen gevend. Teambuilder.  \n  \nWijnaldums stem is brak. Hij is verkouden. 'Geen corona.' Zondag is hij na ruim een uur gewisseld bij zijn nieuwe club Paris SG, juist op het moment dat Messi inviel. Maandag is hij in Zeist, voor de eerste training, in de stralende zon. Van Gaal spreekt de groep kort toe. De warming-up is basaal, met de bal. Wie zondag nog voetbalde, mag snel naar binnen.  \n  \nToenmalig Oranje-aanvoerder Wijnaldum spreekt over het mislukte EK, door de nederlaag in de achtste finales tegen Tsjechië en het ontslag van Frank de Boer. In telefonische gesprekken is Van Gaal te weten gekomen dat de spelers duidelijkheid willen, vooral over de speelwijze. Wijnaldum: 'Elk team heeft behoefte aan duidelijkheid. Dat is makkelijker, voor het team, voor spelers zelf.'\n\nSpeelden niet als team\n\nAfgezien van het systeem: de ploeg die zich bij het EK afficheerde als vriendenploeg viel uit elkaar. Wijnaldum dacht daarover veel na. 'Wat had ik beter kunnen doen? Anders? Wat hadden we als team anders kunnen doen? We zijn niet goed omgegaan met de situatie, met momenten in de wedstrijd. We speelden niet echt als team, maar als individuele spelers. Iedereen probeerde het zelf op te lossen, in plaats van als team.' De vrienden lieten elkaar alleen zwemmen in woelige baren en verdronken. 'Er zit rek in deze groep, maar we kunnen nog zoveel leren.'  \n  \nVan Gaal is de bovenmeester. De vraag is in welk systeem. Met 5-3-2 liep het niet. Wijnaldum: 'Het EK was een snelcursus 5-3-2. Natuurlijk gaan er dan dingen fout.' Voor het WK van 2014, toen Van Gaal de speelwijze zelf omarmde, was er meer tijd. 'Louis had het toen al met een paar spelers besproken en de voorbereiding was langer. We hebben dat toen intensief getraind. Frenkie (De Jong) en ik kregen nu, voor het EK, twee dagen langer rust, dat hielp ook niet echt mee. Maar we stonden achter de bondscoach. Het was zijn keuze. Wij probeerden het zo goed mogelijk te doen. In 2014 is ook aangetoond hoeveel mogelijkheden dat systeem biedt.'  \n  \nDe spelers met wie Van Gaal onlangs sprak, zijn in meerderheid voorstander van 4-3-3. Wijnaldum: 'Mij maakt het niet zoveel uit. Ik heb jaren 4-3-3 gespeeld. Dat is Nederlandse school. Daarbij voelen veel spelers zich wat makkelijker.' Aangezien er nu helemaal geen tijd is, lijkt 4-3-3 de meest logische optie. Maar belangrijker is dat de vriendenploeg ook in moeilijke situaties een team blijft, met Van Gaal als spil. Of de bondscoach maandag bij de entree nog een lesje gaf? Wijnaldum, weer lachend: 'Dat je op tijd bent.'","intensity":0,"negativity":0,"cluster_id":43,"similar_texts":"text67"},{"id":"134","publisher":"Trouw","date":"2021-08-31","url":"https://krant.trouw.nl/titles/trouw/8321/publications/1342/articles/1436529/16/1","title":"Wijnaldum: Van Gaal is iemand die uitdaagt","text":"Na aankomst in Zeist, waar het Nederlands elftal zich gistermiddag verzamelde voor drie wedstrijden in de WK-kwalificatie, trof Georginio Wijnaldum in de nieuwe bondscoach een oude bekende. In 2013 werd de toenmalige PSV'er door Van Gaal al eens geselecteerd, een jaar later nam die hem mee naar het WK in Brazilië.  \n  \n\"Werken met hem was soms heel intensief maar ook heel positief, vooral hoe hij de dingen uitlegt\", zei Wijnaldum gisteren in Zeist. \"Ik herinner me een training uit die tijd. Ik had het gevoel dat hij echt op mijn huid zat. Stond-ie te schreeuwen dat ik moest omschakelen. Ik liet me toen ook even gaan. Na de training nam hij me apart. Weet je waar ik dat voor doe? vroeg hij. Hij zei: een scheidsrechter fluit ook niet altijd. Dan moet je mee terug.\"\n\nDebacle tegen Tsjechië\n\nWijnaldum herinnert zich ook dat hij tijdens dat WK in 2014 een keer op de kamer van Van Gaal moest komen. \"Ik kreeg te horen dat ik tegen Chili in de basis zou staan, op de positie van De Guzman. Hij zei: ik denk zelf niet dat jij dat kan, maar mijn assistent Danny Blind wel en daar heb ik vertrouwen in. Ik zei dat ik het wel kon. En waarom dan? vroeg hij. Ik gaf hem een paar redenen.  \n  \n\"Van Gaal is iemand die je uitdaagt. Veel mensen denken dat hij moeilijk is, maar als je met hem praat en argumenten hebt, is hij niet de moeilijkste.\"  \n  \nNiettemin gaven de belangrijkste spelers van het Nederlands elftal een jaar geleden er nog de voorkeur aan Van Gaal niet opnieuw bondscoach te maken. Ze wilde liever 'de lijn Koeman' voortzetten. Dat werd onder Frank de Boer geen succes.  \n  \nWijnaldum heeft na het debacle op het EK tegen Tsjechië 'heel veel nagedacht'. De conclusie: \"Wij speelden niet echt als een team, maar meer als elf individuen die het allemaal zelf probeerden op te lossen\".  \n  \nZelf speelde Wijnaldum in Boedapest ook dramatisch. Volgens de middenvelder stonden de spelers achter de bondscoach maar niet alle spelers waren enthousiast over het 5-3-2-systeem. \"Dat systeem was nieuw voor ons. We hadden voor het EK een snelcursus gedaan, maar natuurlijk gaan er dan dingen fout. In 2014 hadden we er met Van Gaal wekenlang intensief op getraind, zodat we wisten wat we moesten doen in bepaalde situaties.\"  \n  \nVan Gaal verklaarde vorige week dat het gebrek aan duidelijkheid onder De Boer de voornaamste 'klacht' was van de spelers. In zijn eerste groepsbespreking in het spelershotel gistermiddag vertelde de nieuwe bondscoach wat hij van zijn selectie eist.  \n  \nMorgenavond wacht in Oslo al Noorwegen, daarna volgen binnen een week nog interlands tegen Montenegro en Turkije. Wijnaldum: \"Van Gaal heeft ons duidelijk gemaakt hoe we met elkaar om moeten gaan en dat we blij mogen zijn dat we voor het Nederlands elftal mogen uitkomen. En wat hij wil van het team.\"\n\nDe mens Messi\n\nNa die groepssessie volgde gisteravond een lichte, eerste training van Oranje onder leiding van Van Gaal. Wijnaldum stond slechts twintig minuten op het veld, omdat hij zondagavond nog met Paris Saint-Germain actief was tegen Stade Reims. Tot samenspelen met Lionel Messi kwam het nog niet: in de 66ste minuut ging Wijnaldum eruit en kwam de Argentijn erin. \"Maar we hebben wel al samen getraind!\"  \n  \nWijnaldum zegt nu ook 'de mens Messi' te leren kennen. \"Ik snap nu ook waarom Frenkie de Jong hem zo hoog heeft zitten. Die sprak er altijd vol lof over. Als je Messi leert kennen als persoon, krijg je nog meer respect voor hem. Hij staat met beide benen op de grond en is heel sociaal terwijl hij toch alle reden heeft om zich anders te gedragen. Hij klaagt niet en is heel open en vriendelijk.\"","intensity":0,"negativity":0,"cluster_id":53,"similar_texts":"text488"},{"id":"135","publisher":"De Telegraaf","date":"2021-09-01","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/4673b5d06cd7e49ab3f4e532bc681962/web/OPS/cciobjects.json&hash=943f13ef768fa87c8a96#/pages/29","title":"woensdag","text":"woensdag\n\ntelesport\n\npagina w2\n\nvrouw\n\npagina w8\n\nweer\n\npagina w10\n\npuzzel\n\npagina w11\n\ncultuur\n\npagina w12\n\ntelevisie\n\npagina d14\n\nFOTO ANP/HH","intensity":0,"negativity":0,"cluster_id":3,"similar_texts":"text364"},{"id":"136","publisher":"De Volkskrant","date":"2021-08-31","url":"https://krant.volkskrant.nl/titles/volkskrant/7929/publications/1347/articles/1436525/45/2","title":"Wolken en zon","text":"### Weer\n\nDe komende dagen blijft het nagenoeg overal droog. In het zuiden is het zonniger dan in het noorden. Dinsdagochtend begint regionaal grijs met wolken of mist. Geleidelijk breekt de zon door en vanmiddag is er een mix van wolken en zonnige perioden. Het wordt 19 graden in het noorden tot lokaal 23 graden in Limburg bij een matige noordenwind. In de nacht koelt het af naar 10 tot 14 graden en neemt de bewolking toe. Woensdag is het bewolkt. Mogelijk valt er in het westen lokaal een beetje regen, maar op de meeste plaatsen blijft het droog. Er waait een zwakke tot matige noordenwind en met wat zonneschijn wordt het 20 graden. Waar de bewolking de hele dag de overhand houdt, wordt het niet niet warmer dan 20 graden. Donderdag is het in de ochtend regionaal lange tijd grijs en komt er in de middag ruimte voor de zon. Landinwaarts kan de temperatuur stijgen naar ruim 20 graden. Aan zee is het koeler met 18 tot 20 graden. Vrijdag en zaterdag is het waarschijnlijk zonnig nazomerweer. In de zuidoostelijke helft van het land komen de maxima uit tussen 22 en 24 graden. Wellicht wordt lokaal net de zomerse 25 graden gehaald. In de kustprovincies wordt het 22 graden. Zondag neemt de kans op buien toe.","intensity":0,"negativity":0,"cluster_id":22,"similar_texts":"text637"},{"id":"137","publisher":"Algemeen Dagblad","date":"2021-08-31","url":"https://krant.ad.nl/titles/algemeendagblad/7908/publications/25900/articles/1436531/3/1","title":"Wolven breken uit hun verblijf: 'Ik raakte echt in paniek'","text":"### Tweede ontsnapping in een jaar bij DierenPark Amersfoort\n\nLinda van der Plas voelt alleen maar angst als een van de wolven op nog geen vier meter afstand voorbijloopt. ,,Ik vond het doodeng'', blikt ze bij de uitgang van de dierentuin terug. Van der Plas zat net aan een picknicktafel om samen met haar vriend te genieten van een broodje. ,,We werden gewaarschuwd door andere bezoekers dat er een wolf losliep en lachten er eerst nog om. Maar toen mensen begonnen te wijzen en ik achterom keek zag ik hem lopen in de bosjes.'' Van der Plas aarzelt geen moment, grijpt haar teckel en springt bovenop de tafel. Haar vier weken oude dochter ligt dan al veilig in de armen van haar vriend. ,,Ik ben net bevallen en zit nog vol hormonen dus ik raakte echt in paniek.''  \n  \nMogelijk is Van der Plas gewaarschuwd door Eric Bax en zijn vriendin Jacquelina den Enting. Zij komen oog in oog te staan met een van de wolven en handelen meteen door 112 te bellen en anderen te waarschuwen. Het stel barricadeert uiteindelijk zelf met dranghekken de toegangsweg richting het wolvenverblijf. Wat hen vooral stoort, is dat het personeel van het dierenpark nergens te bekennen lijkt. ,,Dit had heel anders af kunnen lopen.''  \n  \nDe twee wolven die rond 12.30 uur ontsnapten uit hun bosrijke verblijf achterin de dierentuin, behoren tot een roedel van acht Europese wolven in DierenPark Amersfoort. De dierentuindirectie vermoedt dat de beesten zichzelf bevrijdden door een gat te graven. Mogelijk vluchtten ze uit angst voor geluid van werkzaamheden die vlakbij het verblijf aan de gang zijn, zo laat woordvoerder Hylke Steggerda weten. ,,Er is een kuil ontdekt bij het verblijf. Daar moeten ze onder het hek door zijn gegaan.'' Hoe lang de dieren al bezig waren met het graven van een gat, weet de woordvoerder niet. ,,Zeer recentelijk is alles nog gecontroleerd. Toen was het hek nog heel en waren er geen kuilen.''  \n  \nHet is de tweede ontsnapping van wilde dieren in het park in minder dan een jaar tijd. November vorig jaar roken chimpansees Mike en Karibuna hun vrijheid, toen door een menselijke fout hun verblijf open bleef staan. Een ramp voor het dierenpark, want de twee apen werden doodgeschoten, vanwege het gevaar dat zij opleverden voor bezoekers en verzorgers.  \n  \nSteggerda snapt dat de gedachten meteen teruggaan naar die tragische ontsnapping. ,,Het incident met de chimps is in ons geheugen gegrift.'' Toch wil hij benadrukken dat de situatie gisteren wezenlijk anders was. ,,De incidenten zijn niet te vergelijken. Er is nu geen sprake geweest van een levensgevaarlijke situatie. Wolven vallen geen mensen aan. Om de dieren te kunnen lokaliseren, zorg je voor een zo rustig mogelijke omgeving. Daarom hebben we bezoekers verzocht om naar binnenlocaties te gaan.'' Circa drie kwartier nadat de wolven waren losgebroken, wisten verzorgers de dieren te verdoven en terug te brengen naar hun verblijf.  \n  \nMaurice La Haye van Wolvenmeldpunt Nederland snapt de paniek van bezoekers die de wolven hebben zien lopen maar al te goed vanwege het 'slechte' imago van de beesten. Maar van acuut gevaar hoeft geen sprake te zijn geweest. ,,,Ze vallen echt niet meteen mensen aan, zodra ze uit hun hok zijn. De dieren zijn vooral verward en zoekende, omdat ze graag terug willen naar hun roedel.''  \n  \nToekomstige bezoekers hoeven van het dierenpark zich over de veiligheid geen zorgen te maken, stelt Steggerda ten slotte. ,,Uit het onderzoek dat werd ingesteld naar de uitbraak van de chimpansees is toen al gebleken dat we voldoen aan alle veiligheidsprotocollen.''","intensity":1,"negativity":2,"cluster_id":39,"similar_texts":"text33"},{"id":"138","publisher":"Trouw","date":"2021-08-31","url":"https://krant.trouw.nl/titles/trouw/8321/publications/1342/articles/1436529/2/4","title":"Wouter Bos beoogd voorman KNWU","text":"### personalia\n\n0ud-politicus Wouter Bos is de beoogde voorzitter van de Nederlandse wielerbond KNWU. Een commissie heeft de 58-jarige Bos voorgedragen na gesprekken met zes sollicitanten. Het congres moet de voordracht van Bos nog bekrachtigen. Als dat gebeurt, volgt de voormalig fractievoorzitter van de PvdA en oud-minister van financiën Marc van den Tweel op, die algemeen directeur wordt bij sportkoepel NOC-NSF. Het bestuur van de KNWU steunt de voordracht van Bos, die een 'fervent recreatief wielrenner' zou zijn.","intensity":0,"negativity":0,"cluster_id":6,"similar_texts":"text11"},{"id":"139","publisher":"Algemeen Dagblad","date":"2021-09-01","url":"https://krant.ad.nl/titles/algemeendagblad/7908/publications/25918/articles/1437424/39/5","title":"Zege Van de Zandschulp","text":"Botic van de Zandschulp heeft zich gisteren verzekerd van een plek in de tweede ronde van de US Open. De nummer 117 van de wereld was in New York in de openingsronde de Spanjaard Carlos Taberner na een moeizame start de baas: 2-6 3-6 6-4 7-5 6-3.","intensity":0,"negativity":0,"cluster_id":38,"similar_texts":"text309"},{"id":"140","publisher":"Algemeen Dagblad","date":"2021-09-01","url":"https://krant.ad.nl/titles/algemeendagblad/7908/publications/25918/articles/1437424/39/3","title":"Zesde plaats voor Dumoulin","text":"Tom Dumoulin is bij de tweede etappe van de Benelux Tour zesde geworden. De winnaar van zilver op de olympische tijdrit gaf 23 seconden toe op winnaar Stefan Bissegger, die nu ook de leiding in het algemeen klassement heeft.","intensity":0,"negativity":0,"cluster_id":5,"similar_texts":"text109"},{"id":"141","publisher":"Trouw","date":"2021-09-01","url":"https://krant.trouw.nl/titles/trouw/8321/publications/1343/articles/1437431/14/2","title":"Zoom hard onderuit op de beurs","text":"### Vergadertechnologie\n\nBeleggers waren erg ontevreden over de kwartaalcijfers van onlinevergaderdienst Zoom Video Communications. Zij verwachten dat de groei van Zoom afzwakt nu steeds meer mensen weer op kantoor gaan werken. De omzet steeg in het afgelopen kwartaal voor het eerst tot boven de 1 miljard dollar op jaarbasis. Maar voor het derde kwartaal verwacht Zoom ongeveer hetzelfde. Dat duidt er volgens analisten op dat het bedrijf erop rekent dat het aantal gebruikers niet hard door blijft groeien. Het aandeel Zoom kelderde 16 procent.","intensity":0,"negativity":1,"cluster_id":52,"similar_texts":"text467"},{"id":"142","publisher":"De Volkskrant","date":"2021-09-01","url":"https://krant.volkskrant.nl/titles/volkskrant/7929/publications/1348/articles/1437438/22/5","title":"Zoom onderuit","text":"16 Procent kelderde het aandeel van de onlinevergaderdienst Zoom Video Communications dinsdag bij de opening van de beurs in New York. Uit de kwartaalcijfers bleek dat de groei van Zoom lijkt af te zwakken nu steeds meer mensen weer op kantoor gaan werken en er minder thuis wordt gewerkt.","intensity":0,"negativity":0,"cluster_id":52,"similar_texts":"text414"},{"id":"143","publisher":"De Volkskrant","date":"2021-09-01","url":"https://krant.volkskrant.nl/titles/volkskrant/7929/publications/1348/articles/1437438/25/2","title":"Zweden maakt het volleybalsters alleen in eerste set even lastig","text":"Nederland 3  \n  \nZweden 0  \n  \nDe Nederlandse volleybalvrouwen hebben de halve finale van het Europees kampioenschap bereikt. De ploeg van bondscoach Avital Selinger was in drie sets te sterk voor Zweden: (27-25, 25-16, 25-19).  \n  \nDat de Nederlandse vrouwen de Zweden de baas waren, kwam niet als een verrassing. Nederland bezet op de wereldranglijst de negende plaats, Zweden staat slechts 43ste. In de poulefase had de Nederlandse ploeg ook al met 3-0 gewonnen.  \n  \nToch wist Isabelle Haak, de topspeelster in de Zweedse gelederen, het samen met haar teammaten Nederland nog behoorlijk lastig te maken zoals ze dat ook in de aanvangsfase van de poulewedstrijd had gedaan.  \n  \nOok nu begonnen de Zweden sterk. Zozeer zelfs dat Nederland nagenoeg de hele eerste set tegen een achterstand aan keek, mede door de kracht en precisie van de 22-jarige EK-topscorer Haak. Pas na 23 minuten spelen kwam de ploeg van de Nederlands-Israëlische Selinger met 20-19 voor het eerst op voorsprong.  \n  \nNadat de eerste set met moeite was gewonnen, verliep het vervolg van de kwartfinale soepeler, al bleef Zweden weerstand bieden. Uiteindelijk besliste aanvoerster Anne Buijs (29) zowel de tweede als de derde set.  \n  \nDe Europese titelstrijd is een troosttoernooi in het jaar dat draaide om de Spelen van Tokio, waarvoor de Nederlandse ploeg zich niet wist te kwalificeren. In 2015 en 2017 haalde Nederland zilver op het EK, maar in 2019 werden de vrouwen al in de kwartfinale uitgeschakeld.  \n  \nEen goed resultaat is dus belangrijk, maar tegelijkertijd kijken de Nederlandse volleybalsters verder vooruit. Het EK vormt ook een tussenstop op weg naar het volgende grote doel, het WK van 2022. Dat wordt in Polen en in Nederland georganiseerd.  \n  \nIn eigen land wil de ploeg van Avital schitteren en dus moet er, zeker na het definitieve stoppen van sterspeelster Lonneke Slöetjes, vers talent worden aangeboord. Elles Dambrink is een van de jonge speelsters die nu al de kans krijgt om door te groeien. Zij speelde tegen Zweden bijzonder sterk.  \n  \nDit EK, gespreid over drie weken, wordt gespeeld in vier landen: Servië, Roemenië, Kroatië en Bulgarije. Na twee wedstrijden in het Bulgaarse Plovdiv verkast de Nederlandse ploeg naar het volleybalgekke Servië. De halve finale staat op vrijdag 3 september gepland in hoofdstad Belgrado.  \n  \nDe tegenstander komt uit het duel tussen Rusland en Italië dat woensdag gespeeld wordt. In de halve finale mag Nederland meer weerstand verwachten dan tegen Zweden. Beide landen namen deel aan de Olympische Spelen. Italië werd zesde, Rusland zevende.","intensity":0,"negativity":1,"cluster_id":13,"similar_texts":"text91"}]
