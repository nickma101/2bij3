[{"id":"1","publisher":"Algemeen Dagblad","date":"2021-10-09","url":"https://krant.ad.nl/titles/algemeendagblad/7908/publications/26548/articles/1460750/13/3","title":"'Druppel van hoop' voor de Russische journalistiek","text":"Joost Bosman  \n  \nMoskou  \n  \nZes jaar geleden gaf Dmitri Moeratov een interview aan de Nederlandse televisie. Wist hij, luidde een vraag, dat een van zijn medewerksters had gezegd dat ze bereid was om te sterven voor haar journalistieke idealen?  \n  \nMoeratov ontplofte, sprong op en stoof zijn kantoortje uit om de medewerkster van onderuit de zak te geven.  \n  \nHet is Dmitri Moeratov ten voeten uit. Hij staat onvoorwaardelijk achter zijn mensen, maar zij moeten zich wel verantwoordelijk gedragen. De hoofdredacteur weet als geen ander hoe gevaarlijk het is om voor zijn krant te werken. En publiekelijk zeggen dat je wil sterven voor je idealen, dat valt bij hem niet onder verantwoordelijk gedrag.  \n  \nNiet minder dan zes medewerkers van Novaja Gazeta, een van de weinig overgebleven werkelijk onafhankelijke en kritische kranten van Rusland, zijn sinds de oprichting in 1993 vermoord. De bekendste van hen was journaliste Anna Politkovskaja, die donderdag precies vijftien jaar geleden werd doodgeschoten.  \n  \nDe hoofdredacteur van de Russische krant krijgt samen met de Filipijnse jounaliste Maria Ressa de Nobelprijs voor de Vrede 2021. Moeratov reageerde kenmerkend nuchter op de toekenning van de Vredesnobelprijs, die hij opdroeg aan zijn overleden collega's. ,,Ik stond net ruzie te maken met een collega, toen de telefoon ging. Ik zag een buitenlands nummer en dacht dat het spam was'', bekende hij gisteren.  \n  \nHelemaal onverwachts kwam de prijs niet: Novaja Gazeta staat al zes jaar op de shortlist van het Nobelcomité. Voor het redactiegebouw in Moskou stroomden gisteren cameraploegen samen. Ook redactieleden druppelden het immer beveiligde pand binnen, elkaar feliciterend.  \n  \nPavel Kanygin, een van Novaja's bekendste verslaggevers die zich onder meer uitvoerig heeft bezig gehouden met vlucht MH-17, staat ietwat beduusd de verslaggevers te woord. ,,De prijs voor Moeratov kan ons een beetje meer vertrouwen geven in deze donkere maanden voor de Russische journalistiek. Een druppel van hoop'', verzucht hij.  \n  \nKanygin doelt op de golf van repressie die de onafhankelijke, kritische media in Rusland het afgelopen jaar heeft overspoeld. Velen van hen kregen het predicaat 'buitenlands agent', een oude term die staat voor landverrader en die het een medium vrijwel onmogelijk maakt om verder te werken.  \n  \n,,Het is moeilijk werken'', erkent Kanygin. ,,Vrijwel iedere week wordt wel er wel een strafzaak geopend of vertrekt er iemand (van de oppositie, red.) uit Rusland. Maar de Nobelprijs voor Moeratov maakt ons blij, het is hartverwarmend.''  \n  \nOpvallend positief was de reactie van het Kremlin. Woordvoerder Dmitri Peskov feliciteerde Moeratov en roemde hem om zijn moed. ,,Hij werkt consequent volgens zijn idealen en zet zich daarvoor in. Hij is getalenteerd en dapper'', aldus Peskov.  \n  \nTegelijkertijd verklaarde Rusland gisteren opnieuw negen personen tot buitenlands agent, onder wie de leden van het Britse journalistencollectief Bellingcat.  \n  \nIn een interview met de Russische onafhankelijke nieuwssite Meduza.io zei Moeratov dat hij vond dat de Nobelprijs naar oppositieleider Aleksej Navalny had moeten gaan. ,,Hij verdient de prijs voor zijn moed. Maar hij heeft zijn tijd nog vóór zich.''  \n  \nBij het herdenkingsplakkaat voor Anna Politkovskaja, aan de buitenmuur van het gebouw van Novaja Gazeta, staan twee jongedames. Ze zijn blij met de 'prestigieuze prijs voor een waardige journalist'. ,,Ik ben trots op hem'', zegt Anastasia Novikova (22). ,,Ik lees Novaja graag en bewonder hun onderzoeken en hun journalisten. Ze zijn heel dapper. Ze kunnen het leven van mensen veranderen.''","intensity":0,"negativity":1,"cluster_id":28,"similar_texts":"text59"},{"id":"2","publisher":"Trouw","date":"2021-10-08","url":"https://krant.trouw.nl/titles/trouw/8321/publications/1375/articles/1460071/6/1","title":"'Gekkenwerk, die excursies naar musea, maar het kon dus wél'","text":"### Coronabeperkingen Wel of niet op schoolreis?\n\nZes kilo formulieren sleept docent Anne Veenstra mee door Rome. Hij heeft het voor vertrek nog gewogen. Als het goed is heeft hij alle coronacertificaten die de autoriteiten maar kunnen vragen voor de honderd leerlingen die hij onder zijn hoede heeft. \"We zijn nu op weg naar de Villa Hadriana, ons eerste museum. Dan gaan we het zien.\"  \n  \nHet 4e Gymnasium in Amsterdam is sinds gisteren gewoon op Romereis, net zoals voor de coronapandemie. Het is een inhaalreis voor de huidige zesdeklassers, die vorig jaar niet hebben kunnen gaan. De vijfdeklassers komen volgende week. Coronabeperkingen neemt de school op de koop toe.  \n  \nMaar zo gewoon is dat niet. Buitenlandse schoolreizen brengen nog steeds grote uitdagingen met zich mee. Wie in Italië wil gaan en staan waar hij wil, kan maar beter een geldige coronapas hebben. Dat geldt zeker als je zoals de gymnasiumklassen een marathon aan museumbezoeken op het programma hebt staan. Voor wie niet is ingeënt betekent dat elke 48 uur een test. Die moet de school faciliteren. En het kan nog erger, want als iemand positief test, moet die in quarantaine en ook daarbij is begeleiding nodig. Want de school blijft verantwoordelijk. Dat legt grote druk op de begeleiders, vaak twee of drie voor een hele klas.  \n  \nHeel wat scholen zien dit jaar dan ook van buitenlandse schoolreizen af. Diogenes, een groot reisbureau in schoolreizen, zegt dat de boekingen dit jaar ongeveer 85 procent lager liggen dan voor de pandemie.\n\nOuders invliegen\n\nDe organisatie was uitdagend genoeg, beaamt directeur Jeroen Bergamin van het 4e Gymnasium. Het begon al met het inventariseren. Scholen mogen uiteraard niet aan leerlingen vragen of ze gevaccineerd zijn, dus moest de jurist erbij komen om een enquête te helpen opstellen. \"We hebben de vraag gesteld of leerlingen ter plekke getest moeten worden als ze meegaan\", vertelt Bergamin. \"Alleen ik kon de resultaten inzien, en zo hebben we in overleg bepaald dat het te doen is.\"  \n  \nDe school neemt zelfs geen extra begeleiders mee, er zijn er twaalf voor vijf klassen. Als een leerling in quarantaine zou moeten, wordt de ouders gevraagd of ze bereid zijn naar hun kind toe te komen. \"Maar we hebben ook een extra begeleider klaarstaan om in te vliegen als de ouders niet komen\", voegt Bergamin toe.  \n  \nEn het testen is natuurlijk extra werk, maar dat deel is te overzien. \"Wat helpt is dat testen in Rome goed geregeld is. Je kunt vrijwel op elke straathoek een test krijgen voor een vaste prijs. Onze leerlingen die getest moeten worden, kunnen dat doen in de vrije halfuurtjes die we toch al in het programma hadden ingebouwd.\"\n\nWrijving\n\nDie ervaring heeft ook het Amsterdamse Barlaeus Gymnasium, dat aan het begin van het schooljaar naar Rome ging. Het zijn juist de onzekerheden die het heel pittig maken in de voorbereiding, zegt conrector Annemieke Schimmel. \"Je moet heel veel 'als dit, dan wat?'-scenario's doornemen. Maar als het dan goed gaat, betaalt zich dat wel uit. Wij zijn heel enthousiast dat het gelukt is.\"  \n  \nHoe gevoelig zo'n reis ligt, merkte het Coornhert Lyceum in Haarlem. Dat nam helemaal aan het begin van het schooljaar, voordat het ministerie de huidige richtlijnen voor schoolreizen uitvaardigde, alleen de gevaccineerde leerlingen mee op schoolreis, omdat de school inschatte dat het anders niet te organiseren viel. Het leidde tot wrijving met ouders. \"We zouden dat nu niet meer zo doen\", zegt rector Bas Boensma. \"We zeggen nu: of we gaan allemaal, of we gaan niet.\"  \n  \nWelke van de twee het wordt, zal de school van reis tot reis bekijken, aan de hand van richtlijnen van het ministerie en de lokale situatie in de landen die de school bezoekt. Ook dat leidt natuurlijk tot spanning onder leerlingen, docenten en ouders. \"Wat dat betreft ben ik blij dat er nu duidelijke richtlijnen zijn, want het is echt balanceren\", zegt Boensma. Hij wil dat voorlopig blijven doen, al snapt hij ook heel goed dat andere scholen passen. \"Ik kan me heel goed voorstellen dat scholen besluiten om helemaal geen reizen meer te maken de komende tijd.\"  \n  \nIntussen komt uit Villa Hadriana het verlossende bericht: \"100 QR-code check, ging razendsnel, geen enkel probleem, dus iedereen naar binnen.\"  \n  \nMax Lopes Cardozo (17)  \n  \nHij had het begrepen als de reis niet was doorgegaan. Maar toen de 17-jarige Max Lopes Cardozo vorige week met ruim honderd andere leerlingen van het Stedelijk Gymnasium Leiden door Rome en Florence wandelde, voelde hij alleen maar geluk. Het Colosseum, het Forum Romanum en de Sint Pieter waren schitterend. Nog meer was hij onder de indruk van de mate waarin de kunst zich in de steden openbaarde. \"Dat er zó veel is, dat heeft me echt verbaasd. Het goud, de kerken, ik werd erdoor overrompeld. Toen de reis vorig jaar niet doorging was dat een teleurstelling. De Romereis hoort bij onze school. Vanaf de eerste klas zag ik in de schoolkrant de foto's en verhalen, met de jaren kwam het steeds dichterbij. We leefden er echt naartoe, ook met presentaties op school. Zelf deed ik er een over De Annunciatie van Fra Angelico, een fresco in het San Marco in Florence. Heel cool om dat dan in het echt te zien.  \n  \n\"Het was wel gekkenwerk om alle excursies te organiseren, want in veel musea zijn ze geen fan van grote groepen. Onze docenten hadden daarom steeds verschillende tijdvakken gereserveerd. Maar het kan dus wel. Deze reis zal ik me de rest van mijn leven herinneren. Onze docenten zeggen altijd dat er een leven vóór en na de Romereis is. Dan is deze week voor mij dus een nieuwe fase aangebroken.\" Orkun Akinci\n\nDurven we naar Rome? Scholen worstelen ermee\n\nVeelgehoorde oplossingen:  \n  \n▶ Een anonieme enquête onder de leerlingen om te vragen wie tests nodig heeft  \n  \n▶ Een reis verplaatsen naar het voorjaar in de hoop dat restricties versoepeld worden  \n  \n▶ Het verblijf inkorten  \n  \n▶ Ouders invliegen in geval van quarantaine  \n  \n▶ Buitenlandse schoolreizen vervangen door een bestemming in Nederland  \n  \nWat zijn de regels?  \n  \nHet ministerie van onderwijs heeft vorige maand richtlijnen gegeven voor buitenlandse excursies. Zo mogen scholen leerlingen niet uitsluiten van een buitenlandse reis, alleen omdat ze geen bewijs van immuniteit kunnen laten zien. Scholen moeten leerlingen de gelegenheid geven zich te laten testen en daar zo nodig het programma op aanpassen. Ouders mag een vrijwillige bijdrage worden gevraagd, maar zo nodig moet de school de kosten dragen.  \n  \nDe school mag leerlingen vragen om vrijwillig te melden of ze een coronabewijs hebben, en of het voor hen nodig is om zich te laten testen. Wanneer de leerling zich niet wil laten testen - of niet wil doorgeven of er al dan niet getest moet worden - is niet zeker of kan worden voldaan aan de regels in het betreffende land. De leerling kan dan niet mee op reis.","intensity":0,"negativity":3,"cluster_id":20,"similar_texts":"text274"},{"id":"3","publisher":"De Volkskrant","date":"2021-10-08","url":"https://krant.volkskrant.nl/titles/volkskrant/7929/publications/1380/articles/1460079/6/1","title":"'Het noodplan ligt klaar, maar dat wil je niet'","text":"### Energiecrisis - Interview - Top Gasunie\n\nHet was deze week alsof de duvel ermee speelde. Woensdag steeg de door mondiale schaarste opgestuwde gasprijs naar een recordhoogte. Maandag schokte de Groningse bodem liefst drie keer. Alsof er een waarschuwing van bijbelse proporties werd afgegeven: waag het niet om het weer hier te gaan halen.  \n  \nBart Jan Hoevers is lid van de raad van bestuur van Gasunie en directeur van Gasunie Transport Services (GTS), het bedrijfsonderdeel verantwoordelijk voor het gastransportnetwerk. Britta van Boven is er manager regulering en commercie. Hun belangrijkste taak bestond er de afgelopen jaren uit te bedenken hoe Nederland verder kan zonder het laagcalorisch aardgas uit Groningen dat de afgelopen decennia zo vanzelfsprekend was.  \n  \nDe puzzel leek gelegd. De export wordt rap afgebouwd. Huishoudens in België en Duitsland schakelen over op hoogcalorisch gas, net als binnenlandse industriële grootverbruikers. Het sluitstuk is een stikstoffabriek bij Zuidbroek. Die moet vanaf volgend jaar 10 miljard kuub importgas op de Groningse kwaliteit brengen waar Nederlandse cv-ketels op branden.  \n  \nMaar nu wordt er vanwege de nijpende tekorten weer openlijk gelonkt naar de circa 500 miljard kuub die nog in de Groningse bodem zit. Bijvoorbeeld in een rapport van The Hague Centre of Strategic Studies, dat sluiting van het veld onder de huidige omstandigheden 'onverantwoord' noemt.  \n  \nDe gaskraan toch weer open? 'Wij denken niet dat het nodig is', zegt Hoevers. Maar, benadrukken hij en Van Boven herhaaldelijk: als het over gas gaat, ligt de tijd van vanzelfsprekendheden achter ons.  \n  \nHoevers: 'Er zijn twee maatschappelijke belangen die de discussie over gaswinning in Groningen ingewikkeld maakten: veiligheid versus leveringszekerheid. Om de veiligheid voor Groningers te vergroten, is de gaswinning verlaagd. Maar de leveringszekerheid hebben we aan de markt overgelaten. Of dat volstaat, hebben we in Nederland wel bediscussieerd, maar er is nog niets geregeld. Dat is misschien toch een onderschatting van risico's geweest. We waren gewend te denken dat de markt het wel oploste. Maar de markt, dat was Nederland zelf, omdat we zoveel produceerden.'  \n  \nNu is ook Nederland afhankelijk van een grillige wereldmarkt. Van Boven: 'Mijn inschatting is: we gaan het net redden deze winter. Maar dit is het noodsignaal. Het kan echt spannend worden. En aan de markt overlaten betekent ook: accepteren dat prijzen flink de hoogte in kunnen gaan.'  \n  \nToen na de zware aardbeving bij Huizinge in 2012 duidelijk werd dat de gaswinning uit Groningse bodem om veiligheidsredenen zou moeten worden afgebouwd, kreeg GTS een belangrijke adviesrol. Zelf wint, heeft of verkoopt het bedrijf geen gas, benadrukt Hoevers. 'Maar wij hebben wel het beste zicht op hoeveel gas de markt nodig heeft. En aan de aanbodkant kunnen we met onze installaties geïmporteerd gas op Groningse kwaliteit brengen, waardoor er minder gas uit Groningen nodig is.'  \n  \nDemissionair minister van Economische Zaken en Klimaat Stef Blok stemde twee weken geleden volledig in met het advies om het komende gasjaar (tot oktober 2022) nog 3,9 miljard kubieke meter gas uit Groningse bodem te pompen (afgelopen jaar: 8,1 miljard kuub). Daarna rest een waakvlam. In 2023, uiterlijk 2024 zou het Groningenveld definitief dicht kunnen.\n\nIs de actuele ongekende gasschaarste reden tot zorg?\n\nHoevers: 'Sinds de jaren zestig is leveringszekerheid in Nederland nooit een issue geweest, dankzij Groningen. Wij produceerden als land tot tien jaar geleden 80 miljard kuub gas per jaar; twee keer zoveel als we nodig hebben. Doordat de gaswinning in Groningen heel snel is verlaagd, werd Nederland in 2018 netto-importeur en dus afhankelijk van voldoende aanbod uit het buitenland. Daarop kun je van alles bedenken: gasopslagen, langetermijncontracten - die we amper nog hebben - of strategische voorraden. Maar je moet iets.'\n\nEen cruciale aanname in al jullie scenario's van het afbouwen van de gaswinning in Groningen is dat er voldoende importgas beschikbaar is. Dat is op het moment van de waarheid onzeker.\n\n'Ja, die randvoorwaarde staat onder druk. Gasbergingen zijn niet voldoende gevuld. Dat hebben we nog nooit meegemaakt. Bedenk: vorig jaar rond deze tijd was gas spotgoedkoop. Door corona viel de vraag wereldwijd weg. Al het vloeibare gas kwam onze kant op. De winter was warm. En nu hebben we een koude winter gehad. Er is wat onderhoud. Na corona trekt met name de vraag in Azië weer aan. Gas was daardoor duur in de zomer, waardoor de gasopslagen matig gevuld zijn.'\n\nEen lezer suggereerde: draai de kraan in Groningen nog even open, vergoed schade ruimhartig en laat Groningen financieel profiteren. Zou dat de gasprijs drukken?\n\nHoevers: 'Dat is lastig te zeggen. Ook de productie uit kleine velden loopt terug. Vergeleken met tien jaar geleden produceren we 60 miljard kuub minder. Op een Europees verbruik van 400 miljard kuub doet dat wel wat met vraag en aanbod - en dus ook met de prijs, al wordt die steeds meer op wereldschaal gevormd. Zou incidenteel 5 miljard kuub extra uit Groningen wat uitmaken? Niet veel. Frankrijk heeft een reguleringsmechanisme om gasopslagen te vullen en had, tot de energieprijs bevroren werd, dezelfde hoge prijzen.  \n  \n'Het is vooral een mentale omslag. In het verleden, bijvoorbeeld met de recordprijzen in 2008, profiteerde Nederland mee. Als je netto-exporteur bent, wrijf je je met deze prijzen in de handen. Nu voelen we alleen de pijn.'\n\nHet ministerie is stellig: de Groningse gaskraan draaien we niet weer open.\n\nHoevers: 'Wij denken ook niet dat het nodig is. Maar we moeten de situatie de komende tijd goed in de gaten houden en voorkomen dat we volgend jaar in dezelfde situatie zitten.  \n  \nVan Boven: 'Als het een koud jaar wordt, mag er meer gas uit Groningen gewonnen worden, maximaal 7,5 miljard kuub. Maar die back-up is vanaf volgend jaar bedoeld voor calamiteiten, niet voor het scenario waarin de markt niet deed wat ze had moeten doen. Bovendien: straks zit er gewoon beton in die putten.'\n\nMaar jullie advies ging uit van genoeg importgas.\n\nVan Boven: 'Op zich is er behoorlijk wat gas dat naar Europa kan komen. Maar als energiebedrijven niet importeren, het koud wordt en aan het begin van de winter de opslagen leeg zijn, dan hebben we wel een probleem.'\n\nEn dan moet de thermostaat op 17 graden?\n\nHoevers: 'Er is een noodplan, maar dat haal je liever niet van de plank. Dan kom je in calamiteitenscenario's en wordt de vraag: wie heeft het meest behoefte aan gas? Huishoudens en ziekenhuizen, maar misschien een kunstmestfabriek of tegelbakker niet per se. Dat moet de minister dan besluiten.'\n\nHoe reëel acht u het scenario dat minister Blok moet bellen met Yara in Terneuzen?\n\n'Ik denk dat die kans deze winter klein is. De gasopslagen in Norg en Alkmaar zitten wel vol, verplicht, omdat we Groningen afbouwen. Als het komende winter koud wordt, mag er dus nog meer gas uit Groningen worden gehaald. Maar ergens het komende decennium zie ik een gedwongen afschakeling wel gebeuren als wij niets regelen. Vanzelfsprekendheden liggen achter ons, daarvoor hebben we gewaarschuwd. Vorig jaar was de reactie daarop: de markt werkt perfect, het gas komt van alle kanten onze kant op en is nog nooit zo goedkoop geweest.  \n  \n'Het aanleggen van strategische oliereserves is ook niet vóór de oliecrisis bedacht. Frankrijk en Italië hebben wel een mechanisme om bergingen te vullen als de markt dat nalaat, of een strategische gasvoorraad om schaarste op te vangen.'\n\nEen goed idee?\n\n'Ja. Dat wordt nu ook onderzocht. Het is niet gratis. Maar het alternatief is de Engelse mentaliteit: dan moet de industrie maar even dicht.'\n\nU kijkt er niet bij alsof dat uw voorkeur heeft.\n\n'Dan zal men uiteindelijk toch naar ons gaan kijken. Even niet je iPhone kunnen opladen, is in dit tijdsgewricht geen optie.'\n\nHet beeld is: Nederland gaat van het gas af. Van het Gronings gas dan, want in jullie vooruitzicht blijft het gasverbruik van huishoudens de komende jaren nagenoeg onveranderd.\n\nVan Boven: 'Bij huishoudens gaat de omschakeling heel langzaam. Het is relatief duur en technisch ingewikkeld.'\n\nDe Nederlandse Aardolie Maatschappij (NAM) is de komende jaren vooral druk met het ontmantelen van winningslocaties. Gashandelshuis GasTerra wordt opgeheven omdat er geen Gronings gas meer te verkopen is. Wat is de toekomst van Gasunie?\n\nHoevers: 'Er zijn maar weinig bedrijven die het product dat ze vervoeren op termijn overbodig proberen te maken, terwijl ze nu met de dreiging zitten dat er misschien een tekort aan is. Die spanning maakt het werk ontzettend leuk.'  \n  \nVan Boven: 'De komende jaren blijft aardgas nodig, al zal dat steeds meer uit het buitenland komen. Maar het is overheidsbeleid dat onze energievoorziening anders wordt en moet. Er zijn klimaatdoelen en daar past aardgas op lange termijn niet meer bij. Wij willen die transitie niet tegenhouden, maar er juist aan bijdragen. Waterstof is ook een gas.'  \n  \nHoevers: 'En een buis komt altijd van pas.'","intensity":0,"negativity":1,"cluster_id":11,"similar_texts":"text649"},{"id":"4","publisher":"Algemeen Dagblad","date":"2021-10-08","url":"https://krant.ad.nl/titles/algemeendagblad/7908/publications/26526/articles/1460072/7/1","title":"'Laschet stopt als leider van CDU'","text":"De Duitse politicus Armin Laschet heeft tijdens een persconferentie in Berlijn gezinspeeld op zijn vertrek als leider van de CDU, maar kondigde niet zoals verwacht zijn ontslag aan. De christendemocratische CDU en zusterpartij CSU leden een historische nederlaag tijdens de verkiezingen eind vorige maand. Laschet vindt dat de CDU toe is aan een reorganisatie en nieuwe mensen nodig heeft aan de top. De leider was de beoogd opvolger van bondskanselier Angela Merkel, maar maakte zich bij verschillende optredens in zijn land behoorlijk impopulair, zoals na de overstromingen.","intensity":0,"negativity":0,"cluster_id":10,"similar_texts":"text833"},{"id":"5","publisher":"De Volkskrant","date":"2021-10-08","url":"https://krant.volkskrant.nl/titles/volkskrant/7929/publications/1380/articles/1460079/12/1","title":"'Nederlandse rechter normaliseert discriminatie door marechaussee'","text":"'De recente uitspraak toont niet alleen aan dat etnisch profileren nog steeds gebeurt in Nederland, het laat ook zien dat het rechtssysteem het ondersteunt en rechtvaardigt', schrijft Momodou Malcolm Jallow, rapporteur van de Parlementaire Vergadering van de Raad van Europa in een brief aan ministers Kajsa Ollongren (Binnenlandse Zaken) en Ferd Grapperhaus (Justitie en Veiligheid). 'Daarmee wordt een duidelijke uiting van discriminatie op grond van etniciteit genormaliseerd', stelt Malcolm Jallow.  \n  \nDe Raad van Europa is de hoogste mensenrechtenorganisatie van het Europese continent. De Parlementaire Vergadering van de Raad bestaat uit 324 leden uit 47 landen en monitort mensenrechtenschendingen. Ook kiest hij rechters die plaatsnemen in het Europees Hof voor de Rechten van de Mens (EHRM).  \n  \nDit is de eerste keer sinds zijn aantreden twee jaar geleden dat rapporteur Malcolm Jallow zich direct wendt tot een regering van een lidstaat. Malcolm Jallow: 'Ik hoop dat de regering dit serieus neemt en de noodzakelijke stappen onderneemt.'  \n  \nHet ministerie van Justitie en Veiligheid wil nog niet reageren op de kritiek. Op een later moment stuurt het ministerie een brief naar de Tweede Kamer, laat een woordvoerder weten.  \n  \nDe brief heeft geen directe gevolgen voor de Nederlandse regering, vertelt hoogleraar Europees Recht René Repasi (Erasmus Universiteit). 'Dit soort brieven is vooral bedoeld om publieke aandacht te vestigen op een zaak. Het is de eerste stap in een langere procedure, met aan het einde mogelijk een officieel rapport of resolutie.'  \n  \n'Hoe ziet een Nederlander eruit? We leven in 2021, Nederland is een diverse maatschappij', licht rapporteur Malcolm Jallow zijn kritiek telefonisch toe. 'De Nederlandse regering is verplicht personen te beschermen tegen discriminatie. De Raad van Europa vindt dat etnisch profileren in al zijn vormen moet worden bestreden.'  \n  \nEen coalitie van twee burgers en vier mensenrechtenorganisaties begon in 2020 een bodemprocedure omdat de marechaussee niet-witte mensen structureel aan strengere grenscontroles zou onderwerpen.\n\nVerblijfsstatus\n\nDe rechter oordeelde vorige maand dat de marechaussee inderdaad etniciteit gebruikt in het opstellen van risicoprofielen, maar dat dat niet per definitie discriminatie is. De grenscontrole heeft als doel iemands verblijfsstatus vast te stellen. 'Etnische uiterlijke kenmerken hóéven niet, maar kúnnen wel een objectieve aanwijzing zijn voor iemands herkomst of nationaliteit', schreef de rechter. Van discriminatie zou pas sprake zijn als etniciteit de enige reden was voor extra controles. Dat is volgens de rechter niet het geval.  \n  \n'Dit soort uitlatingen van de Raad van Europa is zeker niet onbelangrijk', reageert emeritus hoogleraar rechten van de mens Cornelis Flinterman (Universiteit Maastricht). 'Maar ik vind dat het wat vroeg komt, het gaat hier om de uitspraak van een lagere rechter.'  \n  \nHoger beroep is al ingesteld en de zaak is zo belangrijk dat die uiteindelijk waarschijnlijk bij de Hoge Raad of het EHRM belandt, schat Flinterman in. 'Dat is een lange rechtsgang, waar politieke organen zoals de Parlementaire Vergadering enige terughoudendheid in moeten tonen.'\n\nGeen uitzondering\n\nMalcolm Jallow richt zijn pijlen naar eigen zeggen niet op de Nederlandse rechtsgang, maar op de regering. 'Het juridische proces is een nationale aangelegenheid waar ik niks over te zeggen heb. Ik wil het probleem onder de aandacht brengen. Etnisch profileren bestaat in Europa en Nederland is geen uitzondering.'  \n  \nHet handelen van de marechaussee kwam in 2018 in het nieuws toen toenmalig Eindhovens gemeenteraadslid Mpanzu Bamenga (D66) landde op Eindhoven Airport en werd aangezien voor een Nigeriaanse mensensmokkelaar. Met Amnesty International, Controle Alt Delete, antidiscriminatiebureau Radar, het Nederlands Juristen Comité voor de Mensenrechten en een andere burger spande Bamenga de zaak aan. Een datum voor het hoger beroep is nog niet bekend.","intensity":0,"negativity":0,"cluster_id":17,"similar_texts":"text828"},{"id":"6","publisher":"NRC Handelsblad","date":"2021-10-08","url":"https://www.nrc.nl/nieuws/2021/10/07/apple-moet-andere-betaaldiensten-toegang-geven-tot-iphone-a4061069#20211008-79849-302","title":"‘Apple moet andere betaaldiensten toegang geven tot iPhone’ ","text":"Apple Pay De Europese Commissie zou van plan zijn Apple te dwingen contactloos betalen via andere betaalapps mogelijk te maken. ,Apple staat in Europa onder toenemende druk om concurrenten toegang te bieden tot diensten op de iPhone. Het gaat om mobiel betalen en softwaredownloads, toepassingen waarbij Apple de regels bepaalt. Regel één is dat alleen Apple betalingen mag afhandelen in de App Store en bij de winkelkassa. Donderdag lekte via persbureau Reuters uit dat de Europese Commissie van plan is om Apple te dwingen ook andere betaalapps toegang te geven tot de NFC-chip, die contactloze betalingen bij de winkelkassa met een iPhone mogelijk maakt. Dat kan op ruim een miljard iPhones alleen nog via Apple Pay.\n\nLees ook: Apple is nog maar stap één\n\nDe Europese Commissie startte in 2020 een onderzoek naar Apple Pay. Volgens anonieme bronnen die Reuters sprak zou Apple begin 2022 een ‘statement of objections’ (de geconstateerde bezwaren) toegestuurd krijgen van de EU. Dat is een belangrijke stap in een langdurige antitrustprocedure die uiteindelijk tot een miljardenboete kan leiden. Apple Pay ligt al langer onder vuur in Duitsland, waar een rechter in 2019 eiste dat je met een iPhone ook contactloos moet kunnen betalen met andere diensten dan die van Apple. Nederlands onderzoekOok in de App Store, de downloadwinkel die software voor iPhone en iPads aanbiedt, kan alleen afgerekend worden via de kassa van Apple.De Autoriteit Consument & Media startte in 2019 een onderzoek om te kijken of Apple zijn machtspositie in de App Store misbruikt. Volgens Reuters heeft ACM Apple vorige maand gevraagd de voorwaarden van de App Store aan te passen. Daarover mag de toezichthouder nog niets publiceren omdat Apple via de voorzieningenrechter publicatie probeert te vertragen. Dat is een gebruikelijke procedure, zegt ACM, en het is nog niet duidelijk hoe lang die duurt. Er zou Apple geen boete van de ACM boven het hoofd hangen, maar de mededingingsautoriteit kan zulke conclusies pas openbaren zodra de rechter daar toestemming voor geeft. Oorspronkelijk viel ook Google binnen de reikwijdte van het ACM-onderzoek naar downloadwinkels. Nu zou de ACM zich vooral richten op dating-apps, zoals Tinder, die veel geld kwijt zijn aan de commissie die Apple rekent. Met een digitale afdracht van 15 en 30 procent over digitale abonnementen van andere diensten verdient Apple miljarden per jaar.\n\nLees ook: De extreme winstgevende App Store kraakt in zijn voegen\n\nWereldwijd groeit de weerstand tegen tegen de App Store-regels. In Zuid-Korea moeten zowel de downloadwinkel van Apple als die van Google Android (Play Store) alternatieve betaalwijzen toestaan. In de VS eiste een rechter dat Apple de omstreden antisteering-maatregel schrapt. Dat regeltje verbiedt ontwikkelaars om consumenten te wijzen op alternatieve betaalopties. Apple onthoudt zich van commentaar op de onderzoeken naar machtsmisbruik. Volgens de iPhone-maker zijn consumenten gebaat bij streng gereguleerd betalingsverkeer – dat is veiliger en beter voor hun privacy, aldus Apple.\n\nEen versie van\n\ndit artikel\n\nverscheen ook in\n\nNRC Handelsblad\n\nvan 8 oktober 2021\n\nEen versie van\n\ndit artikel\n\nverscheen ook in\n\nNRC in de ochtend\n\nvan 8 oktober 2021","intensity":0,"negativity":0,"cluster_id":36,"similar_texts":"text412"},{"id":"7","publisher":"De Telegraaf","date":"2021-10-08","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/e19a5e4d0f8098ad9ea9890341c71da2/web/OPS/cciobjects.json&hash=80b48be55f481069f715#/pages/22-23","title":"’ACM eist aanpassing aan App Store’","text":"’ACM eist aanpassing aan App Store’\n\nApp Store zou volgens ACM concurrentieregels overtreden.\n\nFOTO Getty Images\n\nVan een onzer verslaggevers\n\nAMSTERDAM Techbedrijf Apple lijkt in Nederland aanpassingen te moeten doen in zijn App Store. Het Amerikaanse bedrijf zou softwareontwikkelaars verplichten om het betalingssysteem van Apple te gebruiken, waarmee het de concurrentieregels zou overtreden. De Autoriteit Consument en Markt (ACM) zou Apple daarop hebben gesommeerd wijzigingen aan te brengen, meldden bronnen aan persbureau Reuters.\n\nEen woordvoerder van de ACM kan geen uitspraken doen over de kwestie. Een rechter moet namelijk nog een beslissing nemen over de vraag of de uitspraak van de ACM gepubliceerd mag worden.\n\nApple ligt al langer onder vuur vanwege zijn betalingsbeleid in de App Store. Met name de eis dat app-ontwikkelaars uitsluitend gebruik mogen maken van het betaalsysteem van Apple, waarbij de commissies variëren tussen 15% en 30%, leidt tot klachten van ontwikkelaars.\n\nHet Nederlandse onderzoek naar de vraag of Apple zich schuldig maakt aan misbruik van zijn dominante marktpositie werd in 2019 gestart. De omvang van het onderzoek werd later teruggebracht. Daarbij richtte de toezichthouder zich voornamelijk op apps voor de datingmarkt. Match Group, het moederbedrijf van de populaire app Tinder, is een van de klagers. De regels van Apple zouden het bedrijf belemmeren om rechtstreeks met zijn klanten te communiceren over betalingen.\n\nAanpassingen\n\nDe ACM heeft het Amerikaanse technologieconcern volgens Reuters vorige maand op de hoogte gebracht van haar besluit. Daarmee is de ACM de eerste toezichthouder die vaststelt dat het bedrijf misbruik heeft gemaakt van zijn marktpositie met zijn App Store, al is Apple in verschillende landen wel aangeklaagd. De ACM zou geen boete opgelegd hebben aan Apple maar eist wel aanpassingen aan het in-app-betalingssysteem, aldus de bronnen.\n\nEen woordvoerder van Apple was niet direct bereikbaar voor commentaar. Het bedrijf zou de rechtbank in Rotterdam gevraagd hebben de publicatie van de uitspraak te blokkeren. Niet bekend is wanneer de uitspraak volgt. De procedure is niet toegankelijk voor pers of publiek.","intensity":0,"negativity":0,"cluster_id":36,"similar_texts":"text868"},{"id":"8","publisher":"De Telegraaf","date":"2021-10-08","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/e19a5e4d0f8098ad9ea9890341c71da2/web/OPS/cciobjects.json&hash=6134f001d652398a5809#/pages/22-23","title":"’Als ze willen, komen ze toch binnen’","text":"’Als ze willen, komen ze toch binnen’\n\nBij VDL Nedcar is een groot deel van de 5000 werknemers noodgedwongen naar huis gestuurd.\n\nFOTO ANP/HH  \n\n\nHackers leggen industrieconglomeraat VDL met aanval grotendeels plat\n\n„Geen bedrijf is nog veilig voor aanvallen van hackers”, zegt Ronald Prins van cybersecuritybedrijf Hunt & Hackett in reactie op de cyberaanval donderdag op het industrieconglomeraat VDL Groep. Welke inspanningen zij ook doen om hun computersystemen te beveiligen, cybercriminelen gaan zo geraffineerd en professioneel te werk dat ze nauwelijks buiten deur zijn te houden.\n\nWouter van Bergen en Gert van Harskamp\n\nIndustrieconcern VDL ligt sinds donderdagochtend voor een groot deel plat, omdat het getroffen is door een cyberaanval. Alle 105 bedrijven van VDL Groep in zowel binnen- als buitenland zijn in min of meerdere mate geraakt door de hack. Zo werd bij VDL Nedcar in Born, waar BMW’s en Mini’s worden gebouwd, een deel van de bijna vijfduizend werknemers noodgedwongen naar huis gestuurd. En het bedrijf zal ook vrijdag nog grotendeels platliggen zo laat een woordvoerder van VDL weten. „De situatie is op dit moment net zo als die van vanochtend.”\n\nVolgens Ronald Prins van cybersecuritybedrijf Hunt & Hackett toont de aanval aan dat geen bedrijf veilig is voor aanvallen van hackers. „Van een bedrijf als VDL kun je verwachten dat ze hun beveiliging op een hoog niveau hebben. Maar groepen die op losgeld uit zijn, werken op hetzelfde peil als overheidsdiensten. Als ze echt naar binnen willen, weten ze altijd wel iets te vinden.”\n\nHet familieconglomeraat uit Eindhoven tast nog in het duister hoe en waar de hackers de systemen zijn binnengekomen en heeft geen antwoord op de vraag of er losgeld is geëist. Ook is niet duidelijk wat de schade exact is, maar VDL meldt wel dat alle online systemen bij het bedrijf zijn uitgeschakeld. Een groot probleem, omdat veel productieprocessen van het concern gedigitaliseerd zijn. Het lukt werknemers niet eens een mail te sturen. \n\nHet stilleggen van de productie hoeft echter niet eens de grootste schade te zijn. „Tijdens een aanval leggen hackers niet alleen de systemen plat, maar krijgen ze ook toegang tot bedrijfsgeheimen”, zegt Prins. „Die worden ingezet bij de onderhandelingen. Als bedrijven niet betalen, wordt gevoelige informatie op internet gezet.”\n\nDat hackers met hun eis om losgeld niet over één nacht ijs gaan, ondervindt mbo-instelling ROC Mondriaan. Daar eisten hackers €4 miljoen, wat de school weigerde. Vervolgens zijn er wel documenten met mogelijke persoonsgegevens online gezet. Ook andere onderwijsinstellingen hebben afgelopen maanden met hacks te maken gehad. En een maand geleden werd RTL Nederland nog aangevallen door hackers en heeft RTL €8500 losgeld betaald om de gestolen gegevens weer terug te krijgen.\n\nBedrijfsgevoelig\n\nOok bij VDL is extreem gevoelige bedrijfsinformatie aanwezig. Het concern werkt namelijk met veel partners aan nieuwe innovatieve producten, zoals DAF Trucks, Philips en techbedrijven ASML en ASMI. Dat het IT-team van VDL midden in de nacht de hack heeft ontdekt, toont dan ook aan dat er constant toezicht is op de ict-systemen van het bedrijf en alles in het werk wordt gesteld om inbrekers buiten te houden. \n\nCyberspecialst Prins relativeert echter: „Je kunt een netwerk van een groot bedrijf vergelijken met een flatgebouw met duizend deuren, die je allemaal dicht moet houden. Dat gaat wel eens mis. En dan kun je honderdduizend trainingen geven aan medewerkers, waardoor duizenden phishingmails worden tegengehouden; als ze er maar genoeg sturen, zijn er altijd wel die er doorheen glippen. Bij VDL speelt nog mee dat die allerlei bedrijven over de hele wereld hebben.”\n\nWat volgens Prins wel helpt, is de inzet van een team dat continu zoekt naar sporen van hackers die bezig zijn om toegang te krijgen. „Ze werken met enorme lijsten van bedrijven die ze kunnen aanvallen.”\n\nDe VDL-woordvoerder weet nog helemaal niets van de intenties van de hackers, de schade en wanneer het concern met 15.000 werknemers en een jaaromzet van €4,7 miljard weer optimaal kan draaien. \n\n’Net ’n flat, er is altijd wel een deur open’","intensity":0,"negativity":0,"cluster_id":51,"similar_texts":"text637"},{"id":"9","publisher":"De Telegraaf","date":"2021-10-08","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/e19a5e4d0f8098ad9ea9890341c71da2/web/OPS/cciobjects.json&hash=853b75062397d43a75d7#/pages/14-15","title":"’Groen-rechts’ in de steigers","text":"’Groen-rechts’ in de steigers\n\nArmin Laschet kondigde een congres aan over het leiderschap van het CDU. \n\nfoto AFP\n\ndoor Rob Savelberg\n\nBERLIJN Terwijl ’groen-rechts’ in Duitsland gisteren met de linkse verkiezingswinnaar SPD voor het eerst begon een nieuwe coalitie te smeden, kondigde Armin Laschet, de fel bekritiseerde lijsttrekker bij de conservatieven, een partijcongres over zijn leiderschap aan.\n\nBij de beurshallen in westelijk Berlijn kwamen drie Duitse partijen gisteren eendrachtig bij elkaar – „zeer serieus en met veel vertrouwen”, aldus de betrokken hoofdrolspelers. Het ’groen-rechtse motorblok’ van milieupartij De Groenen en de liberale FDP, eigenlijk een exotische combinatie, wil een regering onder leiding van de sociaal-democraten van schatkistbewaarder Olaf Scholz (63) vormen. Het groen-rechtse ’motorblok’ beoogde vorige week ook met de christen-democraten te onderhandelen, maar daarvan vonden zowel de linkse Groenen als de rechts-liberalen, dat de christelijke partij van kanselier Merkel ’eerst haar problemen rond het leiderschap moet oplossen’. \n\nPrecies dat hangt sinds vele maanden als een zwaard van Damocles boven het hoofd van Armin Laschet, de zestigjarige premier van de grote deelstaat Noordrijn-Westfalen. Hij werd tegen de wil van de partijbasis, de fractie en de publieke opinie voorzitter van de christen-democratische CDU. Die vonden dat Markus Söder, boomlange minister-president van Beieren, de betere kandidaat was.\n\n„Söder heeft maandenlang – voor én na de verkiezingen – plaagstoten tegen Laschet uitgedeeld”, legt Andrea Römmele, hoogleraar aan de Hertie School in Berlijn: „De trein van Söder is steeds in volle vaart op de trein van Laschet toe geraasd.”\n\nVan die bittere ’Rosen-Krieg’ kwam de Unie van CDU en CSU niet meer af. Laschet weigerde zijn verlies vorige week te erkennen, terwijl rivaal Söder ruiterlijk toegaf: „We hebben verloren, gaan de oppositie in.” Via de achterdeur nog een coalitie te vormen, sloot Söder nagenoeg uit, terwijl Laschet die mogelijkheid niet wilde opgeven: „De CDU/CSU staat bereid.”\n\nMaar bij een persconferentie viel op dat Laschet niet meer helder is: „Of we in de regering of in de oppositie verder gaan, is niet van belang.„Terwijl met zevenmijlslaarzen door SPD, Groenen en liberalen een kabinet gevormd wordt, zegt de buitengesloten CDU-kandidaat: „Vernieuwing van de partij gaat beter in de regering.”\n\nBij de ’Bild’, tegenwoordig ook een gezaghebbende tv-zender, werd Merkels partij een ’chaos’ genoemd. Commentatoren zeiden medelijden met Laschet te hebben, omdat hij continu, tegen zijn zin, met gelekte citaten uit besloten vergaderingen wordt geconfronteerd. „Sinds het aftreden van Merkel als partijvoorzitter 2018 werd er continu alleen over de poppetjes gepraat”, klaagde Laschet. \n\nVan het conservatieve CDU-zwaargewicht Wolfgang Bosbach kwam aan hem het advies ’om snel op te stappen’.\n\nPositie Armin Laschet als leider CDU wankelt","intensity":0,"negativity":0,"cluster_id":24,"similar_texts":"text309"},{"id":"10","publisher":"De Telegraaf","date":"2021-10-08","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/e19a5e4d0f8098ad9ea9890341c71da2/web/OPS/cciobjects.json&hash=c67bdb09ef98343c78fc#/pages/34-35","title":"’Het zou mijn leven niet veranderen’","text":"’Het zou mijn leven niet veranderen’\n\nBij een speciale auto hoort ook een bijzondere race-overall. Max Verstappen verschijnt in Turkije in een wit ’tenue’. \n\nFOTO \n\nGetty Images\n\n❮❯\n\nMax Verstappen beseft dat verschillen minimaal zijn en ook Lewis Hamilton aan langste eind kan trekken\n\nISTANBUL Voor het eerst sinds 2012 stevent de Formule 1 af op een slot met twee rivalen van verschillende teams die voor de titel vechten. Destijds rekende Sebastian Vettel namens Red Bull af met Fernando Alonso, toen nog in dienst van Ferrari. De zinderende strijd tussen Lewis Hamilton en Max Verstappen is nog lang niet gestreden. Hoewel de spanning in de F1-wereld in Turkije voelbaar opborrelt, blijft de Nederlander ijzig kalm. \n\nOp het terrein van het Istanbul Park staan op elke hoek minstens vier vrijwilligers. Allemaal geven ze met net even andere gebaren dezelfde aanwijzingen. Waar het hun taak is om duidelijkheid te verschaffen, creëren ze eigenlijk alleen maar onnodige chaos bij bezoekers. Verstappen daarentegen, schuift even stoïcijns als altijd aan voor het gebruikelijke persmoment. Spijkerbroekje aan, witte schoenen eronder en een vest van Red Bull om de schouders. Zijn rugtas heeft hij in zijn motorhome achtergelaten.\n\nHoe hij altijd zo rustig blijft, wordt hem gevraagd, nu de ontknoping van het seizoen met rasse schreden nadert. Wat volgt is een typisch Verstappen-antwoord. „Natuurlijk wil ik kampioen worden, maar ook als ik als tweede eindig, hebben we met het team een goed seizoen gedraaid. Eerste of tweede, het zou mijn leven niet veranderen. Ik geniet gewoon van wat ik mag doen”, aldus de vorige week 24 jaar geworden Limburger, die dit jaar vaker dan ooit wist te winnen en de afgelopen twee seizoenen steeds als derde eindigde in het kampioenschap. \n\nDe races volgen elkaar de komende weken in een razendsnel tempo op. In tien weken tijd worden maar liefst zeven wedstrijden afgewerkt. „Ik ben daar niet zo mee bezig”, stelt Verstappen kalm vast, terwijl hij even voorover schuift om een blikje Red Bull op de grond te zetten. „Ik weet wanneer ik moet racen en zorg er gewoon voor dat ik op die momenten aanwezig ben...”\n\nVerstappen signaleert een zelfde nuchtere mentaliteit bij zijn crew. „Over het algemeen is het rustig binnen ons team. Iedereen weet wat hij of zij moet doen. Onze stafleden behoren niet voor niets tot de besten in de paddock. Nu we aan de laatste zeven races van het seizoen beginnen, verandert er niet veel voor mijn gevoel. We zijn ontspannen en tegelijkertijd gefocust. Het helpt sowieso niet om te forceren of stressen.”\n\nVorig jaar was er in Istanbul veel te doen over de grip. Er was toen twee weken voor de race een nieuwe laag asfalt gelegd, waardoor het voor de coureurs glibberen en glijden was op het glooiende circuit in de heuvels achter het Aziatische gedeelte van de Turkse hoofdstad. Zeker toen de regen ook nog eens met bakken uit de hemel kwam, op zowel zaterdag als zondag. \n\nVerstappen greep uiteindelijk net naast pole position en finishte in de race als zesde, mede door een verkeerd afgestelde voorvleugel. Die prestatie hoopt hij zondag natuurlijk te verbeteren. „We hebben een goed pakket en een verse motor”, blikt hij vooruit. Zij het met een slag om de arm. „Ja, want het blijft afwachten hoeveel grip er is, anders kan het hier opnieuw een glijpartij worden.”\n\nHoewel Verstappen dit seizoen al zeven races won en Hamilton ’slechts’ vijf keer als eerste de zwart-wit geblokte vlag zag, gaat de Brit wel aan de leiding in de WK-stand. Zijn voorsprong is echter minimaal, slechts twee punten. \n\nOf beide heren met nog zeven Grand Prixs op het programma evenveel kans maken op de titel? „Dat kun je alleen weten als je in beide auto’s hebt gereden”, concludeert Verstappen. „Ik heb meer wedstrijden gewonnen, maar vind mezelf niet méér favoriet dan Lewis. Dat maakt ook helemaal niet uit, je moet gewoon blijven presteren.”\n\n’Ook als ik als tweede eindig, hebben we een goed seizoen gedraaid’","intensity":0,"negativity":0,"cluster_id":52,"similar_texts":"text620"},{"id":"11","publisher":"De Telegraaf","date":"2021-10-09","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/70b496231f7efb18e81c722c0b0eb562/web/OPS/cciobjects.json&hash=588957c5c0f818f07b17#/pages/2-3","title":"’Jurist als doorgeefluik’","text":"’Jurist als doorgeefluik’\n\nDe EBI in Vught.\n\nFoto ANP/HH\n\nTekening Ridouan Taghi tijdens verhoren. \n\nIllustratie Petra Urban\n\n❮❯\n\nArrestatie\n\nOM verdenkt volle neef Ridouan Taghi van optimaal misbruiken vertrouwelijkheid als advocaat\n\nHet vermoeden en de vrees zijn er sinds de uitlevering van Ridouan Taghi aan Nederland altijd geweest. Ondanks detentie in het zwaarst mogelijke gevangenisregime zou het kopstuk uit het liquidatieproces toch een heimelijke lijn naar buiten hebben. De vrees bleek gegrond.\n\nJohn van den Heuvel en Mick van Wely\n\nAls de verdenkingen van het Openbaar Ministerie kloppen dat neef en advocaat Youssef Taghi ervoor zorgde dat de gedetineerde hoofdverdachte uit het liquidatieproces Marengo troepen buiten de bajes kon aansturen, dan heeft Taghi het slim gespeeld. Als advocaat kon Youssef namelijk ongecontroleerd zijn ’cliënt’ spreken, ontmoeten, en zo fungeren als doorgeefluik. \n\nHoofdofficier John Lucas van het Landelijk Parket, formeel verantwoordelijk voor de aanhouding van de neef van Taghi, vertelde vrijdagmiddag aan De Telegraaf dat de verdachte advocaat in beeld kwam na een tip van inlichtingendiensten dat Taghi zijn criminele handelen voortzette vanuit de EBI. \n\nEen rechercheteam constateerde dat de advocaat sinds maart vele malen urenlang op bezoek was in de EBI. Ook had hij tientallen keren telefonisch contact met Taghi. In eerste instantie was hem nog de toegang geweigerd door de Dienst Justitiële Inrichtingen (DJI) maar volgens de deken van de orde van advocaten kon toen niet worden vastgesteld dat Taghi misbruik maakte van zijn geheimhouderstelefoon. Dit is een nummer dat door politie en OM niet mag worden afgeluisterd. \n\nPGP-berichten\n\nUit een onderzoek van de Landelijke Recherche kwam uit onderschepte PGP-berichten van de server Sky ECC de verdenking naar voren dat Taghi vanuit de cel zijn drugsimperium voortzette. „Uiteindelijk zagen we dat de twee tijdens bezoeken spraken over krantenartikelen maar intussen heimelijk met elkaar communiceerden via geschreven teksten”, aldus Lucas. \n\nVolgens de hoofdofficier richtten de ontsnappingsplannen zich op een uitbraak of een ontsnapping tijdens vervoersbewegingen van of naar de gerechtsbunker in Amsterdam-Osdorp.\n\nPeter R. de Vries\n\n„We vinden onze bevindingen meer dan zorgelijk”, aldus Lucas. Aanwijzingen voor betrokkenheid bij de moord op Peter R. de Vries zijn niet gevonden, stelt Lucas. Volgens het OM heeft de rechter-commissaris steeds de resultaten van de ingezette opsporingsbevoegdheden en dwangmiddelen beoordeeld. \n\nDe deken van de orde van advocaten is vrijdag van de arrestatie op de hoogte gesteld door het OM. Na de aanhouding zijn op het kantooradres in Utrecht en in de woning van de advocaat in Maarssen doorzoekingen geweest. Daarbij zijn notitieboekjes, aantekeningen en gegevensdragers in beslag genomen. Ook is de cel van Taghi in de EBI doorzocht. \n\nDe advocaat is na zijn arrestatie in verzekering gesteld en wordt maandag voorgeleid. Hij wordt formeel verdacht van deelname aan een criminele organisatie die zich richt op witwassen, handel in verdovende middelen en het voorbereiden van moord.\n\nVan de eens zo beruchte drugs- en geweldsgroepering uit Utrecht en omgeving die centraal staat in het liquidatieproces Marengo, is weinig meer over. Dreun na dreun deelde de Nationale Politie in de afgelopen jaren uit. Dit jaar al werden vier kopstukken uit de bende van Taghi gepakt.\n\nSinds de zomer van 2015 pakte de recherche in binnen- en buitenland ruim tachtig verdachten op die deel uitmaken van het liquidatieproces of er aan verbonden zijn of zouden zijn. Opdrachtgevers van moorden, moordmakelaars, ’spotters’ die doelwitten observeren, ’hitters’ die de trekker overhalen, chauffeurs van wagens van moordcommando’s en leveranciers van wapens.\n\nBuiten schot\n\nTaghi zelf bleef lange tijd buiten schot. Hij kwam pas eind 2015 bij de recherche in beeld tijdens het onderzoek 26Koper naar een soort ’moordservice’ van de onderwereld in Utrecht en omgeving, die liquidaties voorbereidde en achter een enorm wapenarsenaal zat.\n\nTaghi, die volgens politie en OM deze gewetenloze en zeer professionele bende aanvoerde, vluchtte halsoverkop naar het buitenland. Dat valt op te maken uit PGP-berichten waarover deze krant eerder publiceerde. Eerst naar Marokko en toen via Spanje naar Dubai. Hier werd hij in december 2019 opgepakt. Twee maanden later was het de beurt aan zijn rechterhand Saïd Razzouki, die in het Colombiaanse Medellin werd opgespoord.\n\nDit jaar, terwijl het proces Marengo in volle gang was, belandden dankzij volhardend recherchewerk nog meer kopstukken achter de tralies. Eerst was er in juli in Brazilië de aanhouding van de voortvluchtige ’hitman’ van Taghi, Gerel P. Hij was al veroordeeld in Nederland voor een dubbele moordpoging.\n\nIn augustus was het raak in Dubai met de arrestatie van de Italiaanse maffiabaas Raffaele Imperiale die volgens OM en politie zou samenwerken met Taghi en een maand later sloeg de politie op Curaçao Greg F. in de boeien. Volgens justitie was hij een contact van Taghi. F. wordt verdacht wordt van cokesmokkel.\n\nDeze week pakten opsporingsdiensten in Marokko Jaouad F. op in Marokko. Met de arrestatie van deze vertrouweling en neef van Taghi denken politie en OM de angel uit de geweldstak van Taghi te hebben getrokken. Zijn arrestatie wordt als enorme triomf gezien. Youssef Taghi is inmiddels het vijfde familielid van Taghi dat is opgepakt.\n\nWat is er nog over van de organisatie van het Mocro maffia-kopstuk? Hoeveel gevaar is er nog? Uit de arrestatie vrijdag en de schokkende details die door justitie naar buiten zijn gebracht, blijkt dat het gevaar nooit onderschat mag worden. De meest gevreesde gangster van Nederland had ook in het zwaarst mogelijke gevangenisregime, toch een lijn naar buiten. En de vrees bestaat bij politie en OM dat ook andere opgesloten kopstukken uit het proces Marengo of daaraan gerelateerd, ondanks detentie nog steeds poppetjes buiten de muren kunnen aansturen.\n\nWoning en kantoor doorzocht\n\nHoeveel gevaar is er nog?","intensity":0,"negativity":0,"cluster_id":3,"similar_texts":"text896"},{"id":"12","publisher":"De Telegraaf","date":"2021-10-08","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/e19a5e4d0f8098ad9ea9890341c71da2/web/OPS/cciobjects.json&hash=cdf61f1b6c1ef6c5f96c#/pages/34-35","title":"’Orange Lions’ krijgen Franse coach","text":"’Orange Lions’ krijgen Franse coach\n\nBasketbal\n\nJulie Barennes (35) is de nieuwe bondscoach van de Nederlandse basketbalsters. De voormalig Franse basketbalprof, tegenwoordig clubcoach van regerend kampioen Basket Landes uit Mont-de-Marsan in Frankrijk, volgt Hakim Salem op bij de Orange Lions. De Française zegt van uitdagingen te houden. „Ik zal niet liegen, van het Nederlandse vrouwenbasketbal wist ik niet veel, een paar speelsters kende ik, meer niet. Ons doel is eenvoudig en lastig tegelijk: kwalificeren voor het Europees kampioenschap in 2023, samen plezier hebben en aantrekkelijk basketbal spelen.”","intensity":0,"negativity":0,"cluster_id":18,"similar_texts":"text220"},{"id":"13","publisher":"De Telegraaf","date":"2021-10-08","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/e19a5e4d0f8098ad9ea9890341c71da2/web/OPS/cciobjects.json&hash=91cb5a6ef47e5cfc6091#/pages/4-5","title":"’We hebben hem liever daar vast’","text":"’We hebben hem liever daar vast’\n\nIn november 2017 werd in club La Crème in Marrakech de zoon van een rechter vermoord. Clubeigenaar Mustapha F. was het beoogde doelwit bij de ‘vergismoord’.\n\nfoto ANP/HH \n\nNeef en vertrouweling Taghi gepakt in Marokko\n\ndoor John van den Heuvel\n\nen Mick van Wely\n\nAmsterdam Met de arrestatie van de 27-jarige Jaouad F. uit Nieuwegein in Marokko halen politie en justitie in Nederland opgelucht adem. De neef van Ridouan Taghi werd beschouwd als het grootste, nog vrij rondlopende gevaar uit de omgeving van het gedetineerde onderwereldkopstuk.\n\nNa de arrestatie van maffiabaas Raffaele Imperiale in Dubai, ’geweldsman’ Gerel P. in Brazilië en drugsverdachte Gregory F. in Suriname is de aanhouding van Jaouad F. een nieuw succes voor de opsporingsdiensten dit jaar. De dreiging in Nederland vanuit de organisatie rond Taghi zou een stuk minder zijn met de arrestatie van zijn neef, maar het gevaar is niet geweken.\n\nSamenwerking\n\nDe Telegraaf werd woensdagavond getipt over de arrestatie van F. Die kwam tot stand na nauw overleg tussen de Marokkaanse en Nederlandse justitie. Na jaren van een moeizame verstandhouding is de relatie tussen Marokko en Nederland op het gebied van justitiële samenwerking weer aanmerkelijk verbeterd. Dat gebeurde ook bij het onderzoek naar de Nederlands-Marokkaanse crimineel Moestapha ’Moes’ F., die vastzit voor onder andere witwassen van vele miljoen euro’s. Hij werd in 2017 opgepakt.\n\nHet directoraat-generaal voor de Nationale Veiligheid in Marokko wil niets zeggen over de verdenking tegen F. Politie en OM in Nederland geven officieel ook geen commentaar. Bronnen binnen opsporingsdiensten melden dat hij wordt verdacht van witwassen, deelname aan een criminele organisatie en betrokkenheid bij moord. Hoewel F. ook figureert in Nederlandse strafzaken, lijkt de kans klein dat justitie hem naar Nederland laat komen.\n\n„Wij hebben hem liever daar vast. In Nederland kunnen criminelen makkelijker hun zaken vanuit detentie voortzetten. Wij hebben hier al de handen vol aan Taghi, zijn rechterhand Saïd Razzouki en andere kopstukken”, zegt een opsporingsbron.\n\nHet is zeker het vierde familielid van Taghi dat in de laatste jaren is opgepakt. Twee broers kregen in Marokko zware celstraffen opgelegd. Een voor de betrokkenheid bij de moord op de zoon van een rechter in 2017 in Marrakech. De andere broer werd veroordeeld in een andere strafzaak. De advocaat van de broers benadrukt dat er nog een hoger beroep loopt in beide zaken. Een tweede neef van Ridouan Taghi, Anouar T., is verdachte in twee strafzaken, waaronder de moord op de advocaat Derk Wiersum.\n\nPolitie en justitie zien Jaouad F. als een heel grote en belangrijke vis. De schakel tussen kopstukken uit het liquidatieproces Marengo en de ’troepen’ op straat. Een ’regelneef’. Zijn naam dook verschillende malen op in strafzaken, waaronder die van Marengo en onderzoek Modave naar de moord op de broer van kroongetuige Nabil B. \n\nIn stukken uit het strafdossier Modave wordt F. omschreven als een klusjesman voor criminelen. Hij regelt huur- en leasewagens. Uit onderzoek in gegevens van de Kamer van Koophandel blijkt dat de in Breda geboren F. in ieder geval tot enkele jaren geleden bestuurder was van een financiële onderneming in Nieuwegein en eigenaar van twee autoverhuurbedrijven in Nieuwegein. \n\nHoe belangrijk Jaouad F. was voor de organisatie van Taghi bleek in 2015 toen de politie een reeks verdachten oppakte voor betrokkenheid bij een enorm wapenarsenaal en het voorbereiden van onderwereldmoorden. Dit onderzoek was een voorloper van het liquidatieonderzoek Marengo. \n\nPGP-berichten\n\nIn onderschepte PGP-berichten die door het Openbaar Ministerie zijn besproken in de strafzaak Marengo, zorgt F. voor contacten met advocaten. ’F. is op de hoogte van de bedragen die worden betaald aan de ’topadvocaten”, zo schrijft het OM in een tussentijdse toelichting in augustus 2020. \n\nF. zorgt er in 2015 ook voor dat een envelop met een proces-verbaal wordt opgehaald in Amstelveen. ’F. zegt tegen Mario R. dat hij alles via Ennet zal doorsturen’, zo staat in de stukken. Mario R. is een gedetineerde verdachte uit de zaak Marengo en ’Ennet’ is de uit de lucht gehaalde communicatiedienst voor criminelen, Ennetcom. \n\nWie de advocaat van F. is, is onbekend.","intensity":0,"negativity":0,"cluster_id":4,"similar_texts":"text435"},{"id":"14","publisher":"Trouw","date":"2021-10-09","url":"https://krant.trouw.nl/titles/trouw/8321/publications/1376/articles/1460746/19/4","title":"Aantal nieuwe banen in de VS valt flink tegen","text":"De werkgelegenheid in de Verenigde Staten is in september veel minder toegenomen dan verwacht. Volgens het Amerikaanse ministerie van arbeid kwamen er 194.000 arbeidsplaatsen bij, economen hadden op 500.000 gerekend. Het banenrapport speelt een belangrijke rol bij het monetaire beleid van de Federal Reserve (Fed), de koepel van centrale banken in de VS. De Fed wil beginnen met de afbouw van steunmaatregelen na de coronacrisis, maar door dit slechte cijfer kan dat besluit moeilijker worden gemaakt.","intensity":1,"negativity":0,"cluster_id":56,"similar_texts":"text917"},{"id":"15","publisher":"Algemeen Dagblad","date":"2021-10-09","url":"https://krant.ad.nl/titles/algemeendagblad/7908/publications/26548/articles/1460750/11/1","title":"Aantal positieve coronatests groeit hard, reproductiegetal boven de 1","text":"Het coronavirus begint zich sneller te verspreiden. Het zogeheten reproductiegetal is voor het eerst in weken gestegen tot boven de 1. Ook het aantal positieve tests loopt op. Gisteren meldde het RIVM 2790 positieve coronatests.  \n  \nHet reproductiegetal stond gisteren op 1,02. Dat betekent dat honderd mensen met corona onder de leden gemiddeld 102 anderen besmetten. Zij dragen het virus over aan 104 mensen, die vervolgens 106 anderen aansteken. Bij elke stap loopt het aantal nieuwe dragers op. In het begin gaat dit langzaam, maar het kan vervolgens snel toenemen. Op 29 augustus was het R-getal voor het laatst hoger dan 1.  \n  \nHet reproductiegetal wordt elke dinsdag en vrijdag vastgesteld. Het gaat wel over de situatie van zo'n twee weken eerder. Nieuwere cijfers zijn namelijk niet betrouwbaar genoeg. Het cijfer van 1,02 van gisteren beschrijft de situatie op 23 september.  \n  \nHet aantal positieve tests van gisteren (2790) is het hoogste aantal sinds 8 september, precies een maand geleden. Vorige week vrijdag en de vrijdag daarvoor waren er ongeveer 1700 positieve tests.  \n  \nIn de afgelopen week kreeg het Rijksinstituut voor Volksgezondheid en Milieu (RIVM) 14.257 meldingen van positieve tests. Dat komt neer op gemiddeld 2036 nieuwe gevallen per dag. Dat is het hoogste niveau in ongeveer drie weken tijd. Vergeleken met precies een week geleden is het gemiddelde gestegen met bijna een kwart. Dat is de grootste toename op weekbasis sinds 20 juli, de piek van de vierde golf.  \n  \nOok het aantal coronapatiënten dat in een ziekenhuis moet worden opgenomen, neemt toe. In de afgelopen zeven dagen registreerde het Landelijk Coördinatiecentrum Patiënten Spreiding (LCPS) 365 nieuwe opnames. Dat is weliswaar gelijk aan het weektotaal op donderdag, maar het is ook het hoogste niveau in meer dan twee weken tijd. Ziekenhuizen behandelden gisteren net als op donderdag 469 patiënten vanwege een besmetting met het coronavirus.  \n  \nIn de week tot en met vorige vrijdag telde het LCPS 288 nieuwe opnames. Het aantal mensen dat in een ziekenhuis belandde vanwege een coronabesmetting, is dus met bijna 27 procent gestegen. Dat is de grootste toename op weekbasis sinds 31 juli.","intensity":0,"negativity":1,"cluster_id":57,"similar_texts":"text746"},{"id":"16","publisher":"De Telegraaf","date":"2021-10-09","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/70b496231f7efb18e81c722c0b0eb562/web/OPS/cciobjects.json&hash=030d19ec471f26224812#/pages/50-51","title":"Adrie Koster vervangt danny Blind in rvc Ajax","text":"Adrie Koster vervangt danny Blind in rvc Ajax\n\nAdrie Koster neemt zitting in de raad van commissarissen (rvc) van Ajax. Hij gaat de club adviseren over voetbaltechnische zaken. Koster neemt de rol over van Danny Blind, die inmiddels assistent is van bondscoach Louis van Gaal bij Oranje.\n\nHet is wel de bedoeling dat Blind op termijn terugkeert. President-commissaris Leen Meijaard: „Wij zijn voornemens om Danny, zodra hij volgend jaar zijn taak bij de KNVB heeft afgerond, weer voor te dragen als commissaris. Maar om onze rol als toezichthouder van Ajax gedegen te kunnen uitvoeren, willen wij in de tussenliggende periode wel iemand bij de rvc hebben met veel ervaring in het betaalde voetbal en iemand die de club ook kent. Adrie Koster past uitstekend in dat profiel.”","intensity":0,"negativity":1,"cluster_id":19,"similar_texts":"text706"},{"id":"17","publisher":"De Telegraaf","date":"2021-10-08","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/e19a5e4d0f8098ad9ea9890341c71da2/web/OPS/cciobjects.json&hash=5ef8fea7df33ee90aad7#/pages/8","title":"Afscheid van een iconische kist","text":"Afscheid van een iconische kist\n\nEen F16 krijgt in de lucht brandstof toegediend vanuit de KDC-10. \n\nFoto Arnoud Schoor \n\nEen aantal maal moesten de KDC-10’s de laatste reis van gesneuvelde Nederlanders verzorgen. ,,Dan was het compleet stil.’’\n\nHet laatste toestel van de Koninklijke Luchtmacht maakte donderdag een afscheidsvlucht boven Nederland.\n\nMariniers werden met de toestellen naar hun jaarlijkse ’koud weer’ training in Noorwegen gebracht. \n\nFoto’s ANP/HH\n\nHet interieur van de cockpit van een KDC-10 Air to Air Refueler (AAR), waarmee in de lucht getankt kan worden.\n\n❮❯\n\nNostalgie\n\nNa dik een kwart eeuw heeft de KDC-10 de laatste vlucht gemaakt\n\nVoor vele duizenden Nederlandse militairen op uitzending waren de KDC-10 tank- en transportvliegtuigen het laatste en eerste lijntje met thuis. Na dik een kwart eeuw trouwe dienst nam de Koninklijke Luchtmacht donderdag officieel afscheid van het werkpaard. \n\nOlof van Joolen\n\nDe luchtmacht deed dat met een ereronde over Nederland, waarbij de laatste KDC-10 locaties passeerde die belangrijk zijn voor het krijgsmachtdeel. Het ging van thuisbasis Eindhoven via de (militaire) vliegvelden Leeuwarden, de Kooy, Schiphol, Rotterdam en Volkel terug naar Eindhoven. De gezagvoerder was overste Erik Boekelman, tevens commandant van 334 squadron dat de KDC-10’s inzet.\n\nHerinneringen\n\nDe officier zag met het toestel en een groep vaste collega’s de hele wereld. De mooiste herinneringen koestert hij alleen niet aan Haïti, Ecuador of Thailand, maar aan de plek waar het toestel na elke reis landde. En dan met name aan de keren dat Boekelman in Eindhoven landde met een vliegtuig vol van missie terugkerende collega’s. \n\n„Als je dan de kindjes met de blondje haartjes en de familieleden met spandoeken ’welkom thuis’ zag staan, dat vond ik echt mooi. Ik probeerde altijd dertig minuten voor schema te vertrekken zodat we een halfuurtje eerder hier waren, want dat maakt op die momenten echt een verschil.”\n\nDe toestellen, die Nederland heeft verkocht aan een Amerikaans bedrijf dat er ondanks de gevorderde leeftijd mee verder vliegt en tankt, hebben niet alleen een rijke, maar ook opmerkelijke historie. Voor ze in militaire dienst kwamen, hadden de kisten er al een leven op zitten. Voor Martinair vlogen ze sinds midden jaren zeventig toeristen naar de zon. Defensie nam de kisten begin jaren negentig over en bouwde ze om. \n\nFlight engineer Carl was er vanaf het begin bij en ervoer hoe intensief de KDC-10’s werden gebruikt. De vuurdoop kwam tijdens de conflicten in voormalig Joegoslavië waar ze boven hingen om NAVO-jachtvliegtuigen bij te tanken. Een klus die emotioneel ingewikkeld was voor de bemanningen. \n\n„Je startte op Eindhoven, vloog twee uur naar het gebied, hing een paar uur boven een oorlog en ging dan weer terug naar huis. Je kon voor het avondeten weer thuis aanschuiven. Dat voelde heel vreemd”, vertelt de boordwerktuigkundige. „Later hebben we de eerste vluchtelingen uit Kosovo opgehaald. Die mensen waren zo uitgeput dat ze misselijk werden van de melk die we ze te drinken gaven. Dat laat meteen zien hoe verschillend de missies waren die wij vlogen.” \n\nBij het grote publiek werd de KDC-10 vooral bekend van de pendeldienst die het toestel verzorgde met Afghanistan. Wekelijks ging het op en neer naar Kabul om militairen naar hun missie of na afloop ervan naar huis te brengen. Een aantal maal moesten KDC-10’s in de Uruzgan-tijd de laatste reis van gesneuvelde Nederlanders verzorgen. Zoals ze dat recenter ook deden voor de bemanningsleden van de NH-90 helikopter die vorig jaar bij Aruba neerstortte. Afgelopen week nog bracht de crew een landmachtcollega die omkwam bij een bedrijfsongeval in de Verenigde Staten naar huis.\n\nCompleet stil\n\n„Het is dan compleet stil in het vliegtuig. Niemand voelt de behoefte iets te zeggen”, schetst Erik Boekelman het begin van zo’n verdrietige reis. Hij vond het net als collega Mark emotioneel pittige klussen. „Alles rond die vluchten moet perfect zijn. Op die manier toon je je respect”, stelt loadmaster Mark vast. „Tegelijkertijd geeft het voldoening om dit voor collega’s en nabestaanden te kunnen doen.”\n\nZo verknocht als alle bemanningsleden op ’hun’ KDC-10 zijn, ook zij moeten toegeven dat afgelopen jaren de leeftijd begon te tellen. Na 89.000 vlieguren kwam de laatst overgebleven kist vaker stil te staan door storingen. Onderdelen werden steeds lastiger te vinden. Een opvolger was hard nodig. Die is er in de vorm van de Airbus A330-MRTT. Negen van dit type toestellen zullen vanaf de vliegbasis Eindhoven namens zes Europese NAVO-lidstaten de taken van de KDC-10 gaan overnemen. De eerste Airbussen staan in Brabant al op het platform. \n\nPurser Paul, die al vanaf 2008 op de KDC-10 vliegt, kijkt er goedkeurend naar, maar tegelijkertijd heeft hij zo vlak voor het afscheid van het toestel ook wel nostalgische gevoelens. „Als je de wereld ermee hebt gezien krijg je een band met een kist”, zegt de purser. „Helemaal omdat dit ook een van de toestellen was die ik als jong ventje op Schiphol zag wanneer ik met mijn vader vliegtuigen ging kijken. Vanwege de derde motor in de staart pikte je de DC-10 er altijd zo uit, dat maakt dit toestel uniek.”\n\n’Je hing paar uur boven oorlog en ging dan naar huis; op tijd voor ’t eten’","intensity":0,"negativity":0,"cluster_id":33,"similar_texts":"text762"},{"id":"18","publisher":"Trouw","date":"2021-10-08","url":"https://krant.trouw.nl/titles/trouw/8321/publications/1375/articles/1460071/50/1","title":"Alles voor een groen pensioen","text":"Wie is hier ABP-deelnemer?\", roept Liset Meddens door de zaal. Voor haar, in een loods in Bilthoven, zitten tientallen mensen op een samenraapsel van oude stoelen en fauteuils. Achter haar, op een groot videoscherm, tachtig hoofden van mensen die digitaal meedoen. Overal gaan handen omhoog. \"Wow!\", zegt Meddens. \"Wij zijn de actievelingen die namens zo'n drie miljoen Nederlanders, allen aangesloten bij pensioenfonds ABP, grote duurzame stappen eisen.\"  \n  \nDat recht hebben de docenten, ambtenaren en politieagenten die hier bij elkaar zijn, zegt Meddens. \"Het is óns pensioengeld\", zo spoort ze de zaal aan tot applaus.  \n  \nDe burgerbeweging ABP Fossielvrij, waarvan Liset Meddens, Marianna van der Stel en Hiske Arts de boegbeelden zijn, voert actie om de beleggingen van het grootste pensioenfonds van Europa te verduurzamen. Ze brullen op straat door megafoons, ze dienen petities in en nodigen zichzelf uit in de directiekamer van ABP.  \n  \nHet levert nog te weinig op, vinden ze, dus zint ABP Fossielvrij nu op een rechtszaak, geïnspireerd door de zaak die Milieudefensie won van Shell, omdat dat bedrijf op ramkoers ligt met het klimaat.  \n  \nDat geldt voor ABP net zo, vindt ABP Fossielvrij. Het fonds belegt de 'enorme geldpot' van deelnemers - zo'n 500 miljard euro - deels in vervuilende projecten, waarvan eind 2020 zo'n 25 miljoen in oliereus Shell. \"ABP financiert met óns pensioen de fossiele industrie\", verwoordt Meddens de boosheid onder milieubewust personeel van scholen, universiteiten, bij gemeenten, rijk, waterschappen en de politie. Zij kunnen thuis energie besparen en afval scheiden tot ze een ons wegen, zolang ABP grofweg 17,4 miljard euro in olie, steenkolen en aardgas belegt, weegt dat zwaar op hun \" \" CO2-voetafdruk. Overstappen naar een ander, zoals je kunt doen als je ontevreden bent met je bank of energieleverancier, dat kan niet. Een pensioen opbouwen loopt voor deze werknemers verplicht via ABP.\n\nPensioenvrees\n\n\"Ik wil niet dat mijn pensioengeld het klimaat verpest\", zegt Anne Hofstede (48), op de bijeenkomst in Bilthoven. Zij is voorstander van de rechtszaak, waar ABP Fossielvrij op deze septemberdag steun voor vraagt van de achterban.  \n  \nDie steun is er, zegt de actiegroep die dit jaar op nummer 1 staat in de Duurzame 100. Uit peilingen bleek dat 65 procent van de ABP-deelnemers wil dat hun pensioengeld milieuvriendelijk wordt belegd. Zo'n 6 procent is daar expliciet tegen; die vreest dat het rendement van het pensioenfonds omlaag gaat en daarmee de pensioenuitkering.  \n  \n\"Die zorg is niet terecht\", zegt Hofstede. \"Door niét duurzaam te beleggen loopt ABP juist geld mis. Dat is niet zomaar een loze kreet. Recent wetenschappelijk onderzoek laat zien dat het rendement van het pensioenfonds hoger was geweest als er geld was geïnvesteerd in schone, in plaats van in vuile energie.\"  \n  \nDe zaal hangt vol kartonnen bordjes met actieleuzen. 'Aarde boven poen'. 'ABP stap uit Shell'. 'Don't be a fossil fool'. Er liggen pennen, T-shirts en stickers bedrukt met teksten die de onvrede over het gebrek aan duurzaam beleid bij ABP uitdrukken.  \n  \n\"Er zijn zoveel signalen dat fossiele energie foute boel is, daar moet je niet meer in willen zitten\", zegt Joost Kieviet (74), oud-politieman. Hij heeft een nare bijsmaak bij het pensioen dat hij van ABP uitgekeerd krijgt, zegt hij. Hij kwam naar Bilhoven om zijn steun te betuigen aan ABP Fossielvrij, die zich door het hele land roert. \"Ook de politie moet die oproep steunen. De klimaatcrisis levert problemen op voor iedereen.\"\n\nLekker buitenspelen\n\nABP Fossielvrij begon in 2015, in het kielzog van de Amerikaanse Fossil Free-beweging. Toen werd het, naar eigen zeggen, nog uitgelachen door ABP-bestuurders. \"Eerst zeiden ze: ga lekker buitenspelen. Maar een paar jaar later zaten we aan de bestuurstafel.\" ABP Fossielvrij kreeg aandacht in praatprogramma's op tv en verzamelde 10.000 handtekeningen. Afgelopen zomer, toen deelnemers voor de zoveelste keer met spandoeken voor het ABP-hoofdkantoor demonstreerden, beklom ABP-directeur Corien Wortmann het geïmproviseerde podium. \"We delen jullie zorg, maar direct uit fossiel, dat is niet de oplossing\", zei de ABP-topvrouw.  \n  \nEen eerste succes dat de actiegroep mag claimen, is de belofte van het pensioenfonds om kapitaal op termijn schoner te beleggen. Plannen daarvoor komen volgend jaar. Het afstoten van belangen in zeer vervuilende steenkolen en teerzand ligt als optie op tafel. Voor zo'n afslag in de groene richting mag de voorhoede van ABP Fossielvrij zich op de borst kloppen. Successen vieren doen ze ook, maar zolang er nog een grote zak geld in schadelijke energieprojecten en boskap verdwijnt, blijft de toon bescheiden. \"We zijn een klein clubje, we bestaan bij de gratie van jullie betrokkenheid\", zegt Hiske Arts tegen de aanwezigen in de loods, een creatief bolwerk waar een oude badkuip dienstdoet als plantenbak.\n\neen zwieper\n\nMet Liset Meddens en Marianna van der Stel vormt Arts het team van ABP Fossielvrij, dat een schakel is van een brede burgerbeweging die overal in Nederland organisaties een zwieper de duurzame kant op wil geven; van musea en scholen tot fabrieken en reclames (zie de nummer 3 in de Duurzame 100).  \n  \n\"Alle manieren om druk uit te oefenen om ABP, een kolos in pensioenland, uit fossiele energiebeleggingen te krijgen, helpen\", zegt Arts. Ze wil niet blijven steken in een eindeloos gepolder. De burgerbeweging vindt de tijd rijp om naar de rechter te gaan. \"Niet omdat wij dat leuk vinden, maar omdat er geen tijd meer is om af te wachten.\" Door ABP Fossielvrij geraadpleegde milieujuristen geven de zaak een kans.  \n  \nIn de loods lopen een paar jongeren rond. Die bouwen nog geen pensioen op, die zitten nog op school. \"Klopt ja\", lacht Tobias Wolff (17), die opvalt door zijn krullenbos en stropdas. Hij is lid van Youth For Climate, de beweging van Greta Thunberg. \"Het klimaat bepaalt mijn toekomst\", zegt hij. \"Dus zolang ABP met een belachelijk hoog bedrag foute dingen doet, is het ook mijn zaak.\"  \n  \nZijn ouders bouwen allebei pensioen op via het ambtenarenfonds en vinden het beleid slecht, zegt Wolff. \"Heel naar...\", vat hij samen. Margriet Godijn (76) is het er helemaal mee eens. Het ABP schaadt met zijn fossiele beleggingen niet alleen zijn leden. De uitstoot van CO2 schaadt immers iedereen, zegt zij. \"Het klopt niet\", vindt Godijn, lid van Grootouders van het Klimaat (nummer 47 in de Duurzame 100).\n\nSuccesje\n\nDat er verandering in de lucht hangt, daar is ABP Fossielvrij van overtuigd. Of dat nou het resultaat is van een rechtszaak (die duurt zomaar twee jaar), protestacties op straat, of druk vanuit de vakbonden die hun invloed kunnen aanwenden. \"We weten dat het kán\", zegt Hiske Arts.  \n  \nDe week voor de bijeenkomst werd bekend dat pensioenfonds PME, van de metaalsector, voor 1,2 miljard aan vervuilende beleggingen van de hand doet. Het pensioenfonds voor de horeca belooft ook te vergroenen. Een succesje van de protestactie Vies Pensioen, zegt Toon Maasen van duurzaam café De Ceuvel. Die actie werd georganiseerd door Groen Pensioen (nummer 24 in de Duurzame 100).  \n  \nKlimaat en pensioen is nogal een gaap-onderwerp, maar laat het maar aan Meddens en haar club over om er een bruisend thema van te maken. \"De druk moet op de ketel\", zegt ze met een bevlogenheid alsof ze een vol Arena-stadion toespreekt. \"En dat, lieve mensen, gaan we samen in gang zetten.\" \"\n\nJURY-OORDEEL\n\nLaurie van der Burg: \"ABP Fossielvrij is een onvermoeibare burgerbeweging met een sterk strategisch doel. De groep voert de druk op ABP succesvol op. Het is een kwestie van tijd voordat het pensioenfonds overstaggaat.\"","intensity":0,"negativity":0,"cluster_id":59,"similar_texts":"text91"},{"id":"19","publisher":"De Volkskrant","date":"2021-10-09","url":"https://krant.volkskrant.nl/titles/volkskrant/7929/publications/1381/articles/1460745/74/2","title":"Als dit geen klassieker wordt","text":"### Recensie Kruispunt\n\nToen Jonathan Franzen twintig jaar geleden De correcties (The Corrections) publiceerde, legde hij de lat daarmee bijna sadistisch hoog. Voor andere schrijvers, maar vooral ook voor zichzelf. De roman was een briljante, zowel hilarische als schrijnende beschrijving van de familie Lambert, die nog eenmaal bijeenkomt om Kerst te vieren. Het betekende Franzens doorbraak als schrijver. Ook zijn opvolgers Vrijheid en Zuiverheid werden met lof ontvangen, zij het minder eenstemmig (zelf vond ik beide vijf sterren waard).  \n  \nNu is er Kruispunt (Crossroads): een roman die De correcties naar de kroon steekt. En het is pas het eerste deel in een trilogie.  \n  \nFranzen gaat in dit boek terug naar de vroege jaren zeventig. Zoals al zijn romans heeft Kruispunt de complexe verhoudingen binnen een familie als onderwerp. Het gezin Hildebrandt woont in New Prospect, een buitenwijk van Chicago, waar vader Russ (47) hulppredikant is van de First Reformed Church. Via telkens van perspectief wisselende hoofdstukken volgen we zijn doen en denken op de voet, alsook dat van zijn vrouw Marion (50) en hun kinderen Clem (20), Becky (18) en Perry (15).  \n  \nDe manier waarop Franzen de lezer in de ziel van zijn personages laat kruipen is niet minder dan virtuoos. We leren de personages kennen in al hun onzekerheden, hun mooiweerspelerij en geveinsde stoerheid, hun zelfbegoocheling, hun kleine en grotere leugens, hun opportunisme, hun oprechtheid, hun idealisme, hun krachten, hun zwakheden, hun zelfhaat, hun afhankelijkheden, hun hunkeringen, hun schaamte, hun geheimen. Geen krocht van hun ziel is zo duister of Franzen werpt er licht op. Met alle dramatische gevolgen van dien.  \n  \nHet resultaat is vijf buitengewoon rijke portretten van mensen die echt gaan leven. Je gelooft in ze en doordat je zo door en door vertrouwd raakt met hun strevingen - tout comprendre c'est tout pardonner - ga je met ze sympathiseren.  \n  \nVanaf de eerste bladzijde van de roman, die uit twee delen bestaat, gooit Franzen de lezer in het diepe. Via een zorgvuldig georkestreerde reeks gebeurtenissen, afgewisseld met uitstapjes terug in de tijd, komen de verlangens en frustraties van de personages boven tafel.  \n  \nRuss gaat gebukt onder een vernederende gebeurtenis van enkele jaren eerder, die hij misschien wel nooit te boven zal komen. Hij heeft ernstige twijfels over zijn huwelijk met de - meent hij - superloyale Marion. Zij heeft een verleden dat Russ maar zeer ten dele kent, en de laatste tijd beginnen onvoltooide zaken uit dat verleden zich steeds nadrukkelijker op te dringen. Ze maakt plannen.  \n  \nClem is net het huis uit, studeert, zit midden in een eerste serieuze (?) liefdesrelatie en twijfelt over zijn toekomst. Als hij zijn studie afbreekt, wordt hij misschien opgeroepen voor Vietnam. De populaire cheerleader Becky besluit haar status te verhogen door voor local hero Tanner te gaan, knap en gitarist in een folkband. Maar in haar euforie begaat ze een vergissing. De hyperbegaafde maar onevenwichtige Perry zoekt soelaas in alcohol en drugs. Dat kost geld. Waar haal je dat als 15-jarige vandaan?  \n  \nHoewel alle personages fascineren, is Marion het mooist uitgewerkte karakter. Haar voorgeschiedenis is niet alleen dramatisch, maar vormt ook de ruggegraat van de sprekendste scènes in de roman. De manier waarop Marion probeert met het verleden en het heden in het reine te komen, laat je niet onberoerd. De vrouw die op het eerste gezicht een brave all American mom lijkt, blijkt een verrassend complexe en interessante persoonlijkheid.  \n  \nKruispunt imponeert niet alleen door de prachtige karakteriseringen, maar ook door de virtuositeit waarmee de verhaallijnen van de vijf hoofdpersonen met elkaar worden verweven. Het eerste deel, 'Advent', dat tweederde van het boek beslaat, speelt zich af gedurende de middag en avond van 23 december 1971. Elke gebeurtenis, groter of kleiner, heeft consequenties voor de andere verhaallijnen. De manier waarop Franzen hier vijf ballen steeds hoger en hoger in de lucht houdt, doet de lezer regelmatig naar adem happen.  \n  \nTussen ernst en drama door valt er wel degelijk te lachen. De scène waarin Perry en zijn jongere broertje Jason (die een bijrol vervult in dit boek) de honneurs waarnemen voor hun ouders op de kerstreceptie van de hoofdpredikant en zijn stijve echtgenote, heeft het in zich een klassieker te worden. Lees deze scène - waarin een aangeschoten Perry een theologische discussie aangaat met een predikant en een rabbi - in navolging van de jeugdige Hildebrandt-telg met een stevig glas gløgg onder handbereik. En breng een heildronk uit op deze hartverscheurend mooie roman.\n\nFictie\n\nJonathan Franzen\n\nKruispunt\n\n*****\n\nUit het Engels vertaald door Peter Abelsen. Prometheus; 576 pagina's; € 25 (gebonden € 35).","intensity":0,"negativity":0,"cluster_id":26,"similar_texts":"text315"},{"id":"20","publisher":"De Telegraaf","date":"2021-10-08","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/e19a5e4d0f8098ad9ea9890341c71da2/web/OPS/cciobjects.json&hash=c4529f0d951e7c28e5b4#/pages/26","title":"Appelkiekjes te kijk","text":"Appelkiekjes te kijk\n\nParijs 1976: Karel Appel en zijn vriendin Henny Sutopo prikken een vorkje in restaurant Tour d’Argent met Johan en Danny Cruijff.\n\nFoto Nico Koster  \n\n\nKunstschilder wilde Karel Appel worden, geen kapper in zijn vaders zaak in de Dapperstraat. \n\nIn 1942 ging hij daarom naar de kunstacademie. Uit onvrede over deze beroepskeuze zetten zijn ouders hem op straat. Het was het startpunt van een roerig leven, dat in zijn honderdste geboortejaar onder meer wordt herdacht met een groot fotoboek. \n\nEen leven in foto’s laat de kleurrijke en opstandige kunstenaar zien, die dertig jaar werd gevolgd door fotograaf Nico Koster. \n\nIn Galerie Jaski in, hoe kan het ook anders, de Nieuwe Spiegelstraat (zie hiernaast), is hiervan een selectie te zien van 9 t/m 24 oktober. Galeriehouders Robbert van Ham en Willy Hoogland willen daarmee niet alleen Karel Appel eren, maar ook de inmiddels 81-jarige Nico Koster, die behalve voor hen ook fotografeerde voor De Telegraaf.","intensity":1,"negativity":0,"cluster_id":41,"similar_texts":"text441"},{"id":"21","publisher":"Algemeen Dagblad","date":"2021-10-08","url":"https://krant.ad.nl/titles/algemeendagblad/7908/publications/26526/articles/1460072/34/1","title":"Baltische staten-uit: altijd lastig","text":"### Bondscoach Louis van Gaal put uit zijn eigen ervaring met waarschuwing voor de gevaren die in Riga op de loer liggen\n\nEen rij bomen langs één kant van het veld. Twee halve tribunes achter de doelen. Een ouderwetse sintelbaan. Nee, het is bepaald geen Camp Nou of Anfield waar het Nederlands elftal vanavond zijn zevende wedstrijd in de WK-kwalificatie speelt. ,,En daarom vind ik het belangrijk dat we hier trainen. Dat spelers het stadion en het veld voelen en dat we ze net zo goed voorbereiden als anders'', zei Louis van Gaal gisteravond in het Daugava-stadion van Riga.  \n  \nDe Baltische staten-uit: altijd lastig, is de ervaring van de bondscoach. Hij heeft zelf 'geen fameus track-record' in deze landen. ,,Estland, Letland, de keren dat ik er ben geweest ging het nooit gemakkelijk. Zelfs toen we hier in 1997 met Barcelona speelden dacht iedereen: die gaan met 10-0 winnen. Werd het tegen Skonto Riga nipt 0-1. Dus ik bedoel maar...''  \n  \nToch is Oranje vanavond natuurlijk huizenhoog favoriet. Mede ook op basis van de heenwedstrijd. Die werd afgelopen maart met 2-0 gewonnen op een avond dat 5-0 of 6-0 ook prima had gekund. Alleen al 16 corners nam Nederland in de Johan Cruijff Arena. Opvallend veel, bijna dubbel zo veel zelfs als tegen de amateurs van Gibraltar. Maar alleen Luuk de Jong kopte uit één van die hoekschoppen raak.  \n  \nDie heenwedstrijd heeft Van Gaal overigens niet teruggekeken. ,,Ik vind dat je een tegenstander in de laatste weken moet zien, dus ik heb Letland bekeken in de interlands van de afgelopen periode. Dan is de kans het grootst dat je alle spelers kunt zien die ook nu in actie komen.''  \n  \nMaar dat aantal van 16 corners is wel voorbijgekomen in de analyses van de Oranje-staf. ,,Je kunt je elftal niet op corners afstellen. Althans, dat vind ik. Wel kun je op corners oefenen. Dat hebben we deze week weer gedaan. We hebben nu ook varianten. Of die eruit komen, moeten we afwachten.''  \n  \nBij de heenwedstrijd was Frank de Boer nog bondscoach. Die zette destijds juist bewust Luuk de Jong in de basis als kopsterke spits. Van Gaal ziet de kersverse Barcelona-speler nu voorlopig alleen als pinchhitter, net als Wout Weghorst. Een invalbeurt van die twee samen vormt vanavond plan B.\n\nLopende middenvelders\n\nVoor de basisploeg is Memphis Depay de man centraal voorin, met twee lopende middenvelders daarachter. Eén daarvan zal opnieuw Davy Klaassen zijn. De andere plek lijkt te gaan naar Guus Til, als vervanger van de geschorste Georginio Wijnaldum. ,,Ik kies voor een zelfde type middenvelder'', aldus Van Gaal, die nog geen naam prijs wilde geven. ,,Want Memphis heeft een aantal goals gemaakt waarbij hij profiteerde van de aanwezigheid van twee lopende middenvelders in zijn buurt.'' In de rest van de opstelling worden geen verrassingen verwacht.  \n  \nIn totaal treffen Letland en Nederland elkaar voor de vijfde keer in de historie. Alle voorgaande duels won Oranje, met een doelsaldo van 13-0. Van Gaal, nog steeds op zijn hoede: ,,Je zou kunnen denken dat de tegenstander niet zo veel voorstelt. Maar het is tegen dit soort ploegen altijd hetzelfde: ze komen drie keer over de middenlijn en dan wordt het meestal ook direct gevaarlijk, omdat er dan ruimte ligt.''  \n  \nDe meest recente ontmoeting was in 2015. Niet in het stadion met de bomenrij, de sintelbaan en de halve tribunes, maar in het veel intiemere onderkomen van Skonto Riga, met publiek dicht op het veld. Het werd destijds nog een memorabele avond, want er sneuvelde een bondscoach. De KNVB ontsloeg Guus Hiddink in de dagen na Letland-uit. Ondanks een 0-2 zege was er onvoldoende vertrouwen dat Hiddink zich met Oranje zou gaan plaatsen voor het EK.  \n  \nVoor een dergelijke vertrouwensbreuk hoeft Van Gaal nu niet te vrezen. Sterker: vanavond winnen en kwalificatie voor het wereldkampioenschap in Qatar is weer een stap dichterbij.","intensity":0,"negativity":1,"cluster_id":13,"similar_texts":"text776"},{"id":"22","publisher":"De Volkskrant","date":"2021-10-09","url":"https://krant.volkskrant.nl/titles/volkskrant/7929/publications/1381/articles/1460745/18/4","title":"Banengroei in VS veel kleiner dan verwacht","text":"De werkgelegenheid in de Verenigde Staten is in september veel minder toegenomen dan verwacht. Volgens het Amerikaanse ministerie van Arbeid nam de werkgelegenheid met 194 duizend arbeidsplaatsen toe. Economen hadden op 500 duizend nieuwe banen in 's werelds grootste economie gerekend. Het banenrapport speelt een belangrijke rol bij het monetaire beleid van de Federal Reserve, de koepel van centrale banken in de VS. Bij afzwakkend herstel van de arbeidsmarkt van de coronacrisis kan de Fed zijn steunmaatregelen langer in stand houden.","intensity":1,"negativity":0,"cluster_id":56,"similar_texts":"text662"},{"id":"23","publisher":"Algemeen Dagblad","date":"2021-10-08","url":"https://krant.ad.nl/titles/algemeendagblad/7908/publications/26526/articles/1460072/36/1","title":"Belgen buigen opnieuw","text":"### Net als in de halve finale van het WK van 2018 onderuit tegen de Fransen nations league finales\n\nGa voor een  \n  \nsamenvatting van België - Frankrijk  \n  \nnaar op AD.nl  \n  \nIn de slotfase leek België toch nog revanche te nemen voor die verloren halve finale van het WK 2018 (1-0). Maar nadat de goal van Romelu Lukaku werd afgekeurd wegens buitenspel, waren de druiven heel zuur voor de Belgen. Theo Hernández maakte de comeback van Frankrijk compleet door de 2-3 binnen te schieten.  \n  \nHet is dat de Nations League als prijs nog betrekkelijk weinig aanzien geniet, maar wat de twee halve finales van het toernooi in elk geval laten zien is zuiver hogeschoolvoetbal. Want na de fraaie voorstelling van woensdagavond tussen Italië en Spanje (1-2) maakten België en Frankrijk er gisteren andermaal een duel van om van te likkebaarden. Met nu ook een scoreverloop als een thriller.  \n  \nLange tijd leek België een simpele overwinning te behalen in Turijn na een snelle 2-0 voorsprong. Er leek niets aan de hand voor de ploeg van bondscoach Roberto Martínez, maar Frankrijk kwam geweldig terug in de tweede helft door twee keer te scoren binnen vijf minuten. Eerst was een combinatie tussen Kylian Mbappé en Karim Benzema goed voor de 2-1. Daarna gaf scheidsrechter Siebert na een VAR-ingreep een strafschop aan Frankrijk na een overtreding van Youri Tielemans op Antoine Griezmann. Mbappé bracht Frankrijk terug.  \n  \nEr wordt weleens geklaagd over de grote hoeveelheid aan wedstrijden in het internationale topvoetbal en dat is terecht, maar het is toch fijn dat de wedstrijden van de afgelopen dagen de voetbalfan niet zijn onthouden.  \n  \nDe Belgen speelden geduldig en lieten het initiatief aan Frankrijk. Toch was het aan doelman Hugo Lloris te danken dat België niet al vroeg op voorsprong kwam. Hij redde spectaculair op een inzet van Kevin De Bruyne.  \n  \nMaar evenzogoed was een snelle goal voor Frankrijk niet gek geweest. Bijvoorbeeld toen Mbappé werd gelanceerd, dwars door het strafschopgebied van de Belgen. De Franse bondscoach Didier Deschamps kon natuurlijk weer een elftal van formaat op de been brengen, wetende dat hij over zo ongeveer het meest aantrekkelijke arsenaal spelers beschikt.\n\nStatuur\n\nHet maakte nauwelijks indruk op de Belgen, die de afgelopen jaren wel vaker tegenstanders van een dergelijk statuur tegenkwamen en niet voor niks eerste staan op de wereldranglijst. Yannick Carrasco bracht België dan ook op voorsprong, terwijl direct daarna Belgisch topscorer aller tijden Lukaku maar weer eens van zich deed spreken. Na eerst knap te zijn weggedraaid bij de Franse verdediger Lucas Hernández schoot hij vervolgens snoeihard raak (2-0).  \n  \nUiteindelijk viel de beslissing, zoals het hoort in een spektakelstuk, in de absolute slotfase. Na de afgekeurde goal van Lukaku schoot Theo Hernández de bal keihard langs doelman Courtois.","intensity":0,"negativity":0,"cluster_id":27,"similar_texts":"text32"},{"id":"24","publisher":"De Telegraaf","date":"2021-10-08","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/e19a5e4d0f8098ad9ea9890341c71da2/web/OPS/cciobjects.json&hash=059d73df1b9e63f16559#/pages/48-49","title":"Biesbosch ’s nachts verboden gebied","text":"Biesbosch ’s nachts verboden gebied\n\ndoor Sebastian Schramm\n\nDORDRECHT Recreanten zijn voortaan tussen zonsondergang en -opkomst niet meer welkom in grote delen van de Biesbosch.\n\nDat blijkt uit de nieuwe recreatiezonering die door Staatsbosbeheer voor het Nationaal Park en Natura2000 gebied is opgesteld. De maatregel die binnenkort ingaat, is bedoeld om de nachtrust van in het natuurgebied levende dieren niet te verstoren.\n\nHet is momenteel niet verboden om er in het donker te vertoeven. „Na zonsondergang is de Biesbosch een lastig gebied om te varen”, stelt Staatsbosbeheer. „Ook wandelaars kunnen de weg kwijtraken. Verstoring van vogels en andere dieren is in de nacht vaak erg groot en kan tot definitief verlaten van het nest leiden.”\n\nDe vele illegale feesten in de voorbije jaren zijn al langer een doorn in het oog van de beheerder. Door het verblijf tijdens het donkere deel van de dag strafbaar te stellen, kan daar voortaan ook makkelijker tegen worden opgetreden.\n\nHet blijft overigens wel toegestaan om in het donker van de openbare weg in de Biesbosch gebruik te maken. Ook kan bij Staatsbosbeheer ontheffing worden aangevraagd voor bijzondere excursies zoals bij volle maan. Voor pleziervaartuigen worden zones aangewezen om ’s avonds voor anker te gaan. \n\nTussen 1 november en 1 maart wordt ook het varen door de Biesbosch verder aan banden gelegd, omdat er veel watervogels overwinteren. Er geldt in deze periode al een vaarverbod voor de Sliedrechtse Biesbosch, maar dat wordt nu dus flink uitgebreid.\n\nDieren\n\nniet\n\nmeer\n\nver-\n\nstoren","intensity":0,"negativity":1,"cluster_id":32,"similar_texts":"text600"},{"id":"25","publisher":"De Telegraaf","date":"2021-10-08","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/e19a5e4d0f8098ad9ea9890341c71da2/web/OPS/cciobjects.json&hash=46e782ede8b8aa839770#/pages/22-23","title":"Bitcoinbedrijven in actie tegen Rabo","text":"Bitcoinbedrijven in actie tegen Rabo\n\nBitcoinbedrijven naar ACM toe.\n\nFOTO ANP/HH\n\nVan een onzer verslaggevers\n\nVerenigde Bitcoinbedrijven Nederland (VBNL) heeft een klacht ingediend tegen de Rabobank omdat de bank zakelijke klanten niet toestaat om via Raborekeningen cryptomunten te verhandelen.\n\nDe organisatie heeft bij de Autoriteit Consument & Markt (ACM) een handhavingsverzoek ingediend tegen de bank. Een klant van een bij VBNL aangesloten bedrijf stuitte op een ’nee’ toen hij Rabobank vroeg of hij via zijn zakelijke rekening in crypto’s kon handelen.\n\nDe Rabobank geeft op zijn site uitleg over het verbod. De bank vindt dat er te grote risico’s aan de handel in virtuele valuta’s kleven, zoals het gevaar van witwassen of het financieren van criminele activiteiten. Een woordvoerder bij Rabo benadrukt dat vanwege de ’ondoorzichtigheid’ van de cryptohandel en om te kunnen voldoen aan de functie van poortwachter de bank, het zakelijke klanten niet is toegestaan om via een Rabo-rekening te handelen met cryptomunten.\n\nRegistratie\n\nCryptobedrijven mogen sinds enige tijd alleen maar diensten in Nederland aanbieden als ze zich registreren bij De Nederlandsche Bank. Voor zo’n registratie moeten deze cryptodienstverleners volledig voldoen aan de Wet ter voorkoming van witwassen en financieren van terrorisme (Wwft). Dat is precies dezelfde wet die banken de poortwachtersrol oplegt op basis waarvan Rabobank cryptotransacties weert, stipt VBNL-voorzitter Patrick van der Meijde.Van der Meijde aan.\n\nDe Rabo-woordvoerder wijst er op dat er al langere tijd contact was met de VBNL, maar dat door de onverwachtse stap van de organisatie om de ACM in schakelen daar even van wordt afgezien.\n\nOnvrede over cryptoverbod bij bank","intensity":0,"negativity":1,"cluster_id":6,"similar_texts":"text169"},{"id":"26","publisher":"De Telegraaf","date":"2021-10-08","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/e19a5e4d0f8098ad9ea9890341c71da2/web/OPS/cciobjects.json&hash=af70f42f9daf5fbacb82#/pages/34-35","title":"Braspennincx: ook EK-goud op sprint","text":"Braspennincx: ook EK-goud op sprint\n\nWielrennen\n\nShanne Braspennincx heeft bij de Europese kampioenschappen in het Zwitserse Grenchen de titel op de sprint gepakt. Ze versloeg de Duitse Lea Sophie Friedrich na twee heats. Het is de eerste keer dat de 30-jarige Brabantse een individuele titel pakt op een EK. Braspennincx veroverde eerder deze week voor het eerst goud op de teamsprint. Op de Olympische Spelen in Tokio afgelopen zomer won ze goud op het sprintonderdeel keirin.\n\nVincent Hoppezak haalde zilver op het onderdeel scratch. De 22-jarige Capellenaar pakte een ronde voorsprong op het peloton en moest alleen de Portugees Rui Oliveira voor zich dulden.","intensity":0,"negativity":0,"cluster_id":58,"similar_texts":"text219"},{"id":"27","publisher":"Trouw","date":"2021-10-08","url":"https://krant.trouw.nl/titles/trouw/8321/publications/1375/articles/1460071/3/1","title":"Brussel woedend: uitspraak Pools hof is 'aanval op EU'","text":"Het Poolse constitutionele hof heeft gisteren de juridische strijd tussen Warschau en Brussel tot nieuwe hoogtes opgedreven. Een deel van het Europese recht is volgens het Hof niet geldig in Polen. Het is voor het eerst dat een lidstaat de Europese rechtsorde in twijfel trekt, die erop is gebaseerd dat het Europese Hof van Justitie het laatste woord heeft in conflicten tussen de Europese Commissie en lidstaten.  \n  \nIn Brussel vreest men dat dit precedent ertoe kan leiden dat lidstaten naar believen delen van het EU-recht accepteren of verwerpen. Eurocommissaris voor justitie Didier Reynders, noemde het Poolse proces eerder 'een reële bedreiging voor de architectuur van de EU'.\n\nIngrijpende veranderingen\n\nIn een reactie op de uitspraak van gisteren liet Reynders weten dat de Europese Commissie \"alle middelen zal gebruiken om ervoor te zorgen dat Polen het EU-verdrag respecteert\" en kondigde hij \"snelle actie\" aan. \"Dit is een aanval op de hele EU\", stelde Jeroen Lenaers namens de Europese Volkspartij, de grootste fractie in het Europarlement.  \n  \nIn Polen was buiten het jubelende regeringskamp de sfeer zo mogelijk nog somberder. \"Deze regering leidt Polen de EU uit\", aldus oppositieparlementariër Krzysztof Brejza direct na het vonnis. Zijn partijgenoot en Europarlementariër Andrzej Halicki ging een stap verder: \"Juridisch gezien staan we nu buiten de Europese Unie.\"  \n  \nHet Europese Hof in Luxemburg heeft Polen de afgelopen jaren herhaaldelijk veroordeeld, omdat het land geen onafhankelijke rechtsspraak garandeert. Maar volgens het hoogste Poolse tribunaal hoeft de conservatief-nationalistische regering zich daar dus niets van aan te trekken. Niet Warschau, maar Brussel gaat volgens het Poolse Hof zijn boekje te buiten; het EU-verdrag geeft de Unie geen zeggenschap over de manier waarop een lidstaat zijn rechterlijke macht organiseert.  \n  \nDe manier waarop regeringspartij Recht en Rechtvaardigheid (PiS) dat de laatste jaren deed is zeer omstreden. PiS vergrootte stap voor stap de greep van de politiek op de rechters en rechtbanken. De eerste stap bestond uit ingrijpende veranderingen in het Constitutionele Hof. Het Hof dat gisteren de Poolse regering gelijk gaf, wordt grotendeels bemenst door oud-PiS-politici en -sympathisanten.  \n  \nSinds 2018 heeft de partij invloed op de benoemingen van rechters. Rechters die protesteren tegen deze 'hervormingen' worden gestraft door een nieuw opgerichte Tuchtkamer. Volgens de Europese Commissie loopt hierdoor de onafhankelijkheid van rechters gevaar. Na jarenlang 'overleg' en onderhandelingen belandden de kwestie bij het Europese Hof, dat de Commissie keer op keer in het gelijk stelde. De Poolse regering legde de vonnissen echter naast zich neer.\n\nLoyale samenwerking\n\nDeze week velde het Europese Hof opnieuw een vonnis over de juridische 'hervormingen' van de PiS-regering: als een rechter evident in strijd met de grondwet is benoemd, dienen al zijn of haar vonnissen als niet-bestaand te worden beschouwd. Deze uitspraak betreft rechters die sinds 2018 zijn aangesteld. Maar volgens het Poolse Hof hoeft de regering zich dus ook hiervan niets aan te trekken.  \n  \nDe Poolse regering wijst erop dat ook in andere lidstaten grondwetstribunalen de Europese wetgeving in twijfel trekken. Maar er is een belangrijk verschil: in Polen zijn het geen privé-personen, of -organisaties die de Europese rechtsorde aanvechten, maar doet de zittende premier Mateusz Morawiecki dit. Volgens de Europese Commissie ondermijnt hij daarmee het EU-verdrag waarin lidstaten zich verplichten tot 'loyale samenwerking' met de Europese instituties. Ook hiervoor heeft de Commissie Polen recentelijk aangeklaagd in Luxemburg.  \n  \nMorawiecki vroeg het Poolse Constitutionele Hof afgelopen maart te bevestigen dat de Luxemburgse uitleg van het EU-verdrag in strijd is met de Poolse grondwet. Het Hof heeft de premier nu gegeven wat hij wilde.  \n  \nDe Warschause hoogleraar-jurist Marcin Matczak verwoordde het zo: \"De machthebbers krijgen op deze manier een wapen in handen. Dat kunnen ze binnenlands inzetten tegen rechters door te zeggen: 'Jullie mogen de legitimiteit van politiek benoemde rechters niet in twijfel trekken'. Maar ze kunnen het ook buiten Polen inzetten. In gesprekken met de EU kan de Poolse regering nu de vermoorde onschuld spelen door te zeggen: 'Wij willen wel meewerken, maar het Constitutionele Hof staat dat niet toe'.\" In Brussel neemt niemand dat argument serieus, benadrukte grondwetspecialist Marek Chmaj donderdag kort na het vonnis: \"De Poolse staat heeft zichzelf opnieuw belachelijk gemaakt.\"\n\n57 miljard euro\n\nDe uitspraak van de Poolse grondwetsrechters kan ook financiële gevolgen hebben. De Europese Commissie heeft het Europese Hof gevraagd om Polen een boete op te leggen voor elke dag dat het land blijft weigeren vonnissen van het Europese Hof uit te voeren. Daarnaast heeft de Commissie nog altijd het Poolse herstelplan niet goedgekeurd. Die goedkeuring heeft Warschau nodig om 57 miljard euro te ontvangen uit het Herstelfonds waarmee Brussel de Europese economie uit het covidslop wil trekken. Commissie-ambtenaren hebben openlijk verklaard dat die toestemming er niet komt, zolang de regering in Warschau er niet voor zorgt dat de rechterlijke macht onafhankelijk is.","intensity":0,"negativity":2,"cluster_id":14,"similar_texts":"text469"},{"id":"28","publisher":"De Volkskrant","date":"2021-10-08","url":"https://krant.volkskrant.nl/titles/volkskrant/7929/publications/1380/articles/1460079/20/3","title":"Bussenbouwer Ebusco naar de beurs voor groei en meer aandacht","text":"Ebusco wil naar de beurs in Amsterdam. De busbouwer uit Deurne hoopt 300 miljoen euro op te halen. Dat geld is bedoeld voor verdere groei, ook in het buitenland. Daarnaast wil het bedrijf de naamsbekendheid vergroten.  \n  \nOp dit moment staat Ebusco vooral bekend als fabrikant van elektrische bussen. Maar het bedrijf levert ook de laadinfrastructuur voor de voertuigen en opslagcapaciteit voor stroom. Daarvoor levert het grote batterijen die gedurende de dag worden opgeladen en die 's nachts als de bussen aan de oplader gaan het stroomnetwerk kunnen ontzien. Het accupakket zou ook ingezet kunnen worden bij bijvoorbeeld binnenvaartschepen, aldus Ebusco-oprichter Peter Bijlevelds in een toelichting op de plannen. De topman wijst erop dat er ook al vraag is naar de laadsystemen van zijn bedrijf.  \n  \nDe bussen van Ebusco rijden al in meerdere steden zoals Amsterdam, Frankfurt en München. In totaal gaat het om 346 voertuigen in zeven Europese landen. De nieuwste bus van het bedrijf kan met een volle accu ongeveer 575 kilometer rijden en gaat zo'n 25 jaar mee.  \n  \nHet bedrijf werd tien jaar geleden opgericht en telt 214 medewerkers. Naast de productielocatie in Deurne heeft het bedrijf ook een externe faciliteit in China. Ebusco was vorig jaar goed voor een omzet van 100 miljoen euro. Door de coronacrisis werden er wel minder bussen besteld omdat er minder met het openbaar vervoer werd gereisd.","intensity":0,"negativity":1,"cluster_id":45,"similar_texts":"text650"},{"id":"29","publisher":"NRC Handelsblad","date":"2021-10-08","url":"https://www.nrc.nl/nieuws/2021/10/08/kapitaalinjectie-deurnse-bussenbouwer-ebusco-wil-naar-de-beurs-a4061128#20211008-79849-302","title":"Bussenbouwer Ebusco wil naar de Amsterdamse beurs","text":"Producent van elektrische bussen en laadsystemen Ebusco wil deze maand naar de beurs in Amsterdam. De onderneming, met hoofdkantoor in het Brabantse Deurne en een fabriek in China, hoopt met de beursgang zo’n 300 miljoen euro op te halen. Dat geld moet worden gebruikt voor verdere groei, ook internationaal. Daarnaast wil het bedrijf zijn naamsbekendheid vergroten. Ebusco houdt zich nu vooral bezig met zijn bussen, maar het ziet volop perspectief in laadinfrastructuur voor de voertuigen en opslagcapaciteit voor stroom. Het bedrijf heeft een omzet van 100 miljoen euro en 214 medewerkers. (ANP)\n\nEen versie van\n\ndit artikel\n\nverscheen ook in\n\nNRC Handelsblad\n\nvan 8 oktober 2021\n\nEen versie van\n\ndit artikel\n\nverscheen ook in\n\nNRC in de ochtend\n\nvan 8 oktober 2021","intensity":0,"negativity":1,"cluster_id":45,"similar_texts":"text474"},{"id":"30","publisher":"De Volkskrant","date":"2021-10-08","url":"https://krant.volkskrant.nl/titles/volkskrant/7929/publications/1380/articles/1460079/5/2","title":"CDU-leider Laschet bereid te gaan, mocht 'zijn persoon in de weg staan'","text":"Laschet, onder wiens leiding de CDU een kwart van haar zetels verloor en na zestien jaar het kanseliersambt moest prijsgeven, begon zijn toespraak met een lang pleidooi voor een nieuwe regering met zijn partij aan het roer. Een uur nadat Duitse media hadden gemeld dat de CDU-leider zich bereid zou verklaren op te stappen, somde Laschet voor de camera's de voordelen op van een coalitie van CDU, de centrum-rechtse FDP, en de linkse de Groenen.  \n  \n'Met de Jamaica-coalitie (de politieke kleuren van deze partijen komen overeen met de vlag van Jamaica, red.) heeft het land werkelijk een kans op een omwenteling', aldus Laschet. 'Deze coalitie heeft een brede basis in de samenleving, van jong tot oud, van landbouw tot industrie. Samen kunnen we heel veel gedaan krijgen. Wij houden de deur tot op de laatste seconde open.'  \n  \nDat is opmerkelijk, want het wordt steeds onwaarschijnlijker dat iemand door die deur heen stapt. De grote verkiezingswinnaar, de sociaal-democratische SPD, sprak juist donderdag zes uur lang met de FDP en De Groenen over mogelijke regeringsvorming. Tussen de drie partijen zijn weliswaar behoorlijke geschilpunten, maar zelfs als die besprekingen vastlopen, is het onwaarschijnlijk dat de twee kleinere partijen zich onverwijld in de schoot van de CDU werpen.  \n  \nMocht het toch zover komen en mocht zijn persoon dan in de weg staan, zei Laschet tegen het einde van zijn toespraak, dan is hij bereid plaats te maken. Hij kondigde ook een personele reorganisatie aan van zijn partij, tijdens een nog te plannen partijbijeenkomst. 'Het gaat niet om de persoon Armin Laschet', zei Laschet. 'Het grote project Jamaica is wat telt.'  \n  \nLaschets optreden was tekenend voor de manier waarop hij sinds de verkiezingsnederlaag van zijn partij optreedt, en die hem op veel kritiek uit eigen gelederen komt te staan. Tijdens de campagne maakte hij enkele grote fouten, met als dieptepunt een foto waarop hij schaterlachend stond in een waterrampgebied waar 180 mensen omkwamen. De CDU/CSU leed een historische nederlaag, de sociaal-democratische partij SPD is nu met afstand de grootste.  \n  \nOndertussen blijft Laschet aan, ook al trekken steeds meer CDU-prominenten zijn geschiktheid als partijleider openlijk in twijfel. Laschets toespraak was dan ook bedoeld om te laten zien dat hij niet koste wat het kost aan het pluche wil blijven kleven, aldus een ingewijde tegenover de kwaliteitskrant Süddeutsche Zeitung. 'Hij kleeft aan niets', aldus deze bron. 'Maar het was beslist geen aftreden.'","intensity":1,"negativity":0,"cluster_id":16,"similar_texts":"text309"},{"id":"31","publisher":"Trouw","date":"2021-10-08","url":"https://krant.trouw.nl/titles/trouw/8321/publications/1375/articles/1460071/13/2","title":"CDU-leider Laschet lijkt het veld te moeten ruimen","text":"In een persconferentie gisteravond heeft Armin Laschet door laten schemeren dat hij terug zal treden als partijvoorzitter van de CDU. Volgens Laschet heeft hij nog steeds de steun van de partijtop om de coalitieonderhandelingen te leiden, maar hij geeft indirect toe dat zijn partijvoorzitterschap de CDU in de weg zit. \"Jamaica zal niet mislukken omwille van de persoon\", zei hij tijdens de persconferentie.  \n  \nDie Jamaica-coalitie, in de kleuren van de CDU, Groenen en FDP, lijkt steeds minder kans te maken sinds de Groenen en de FDP woensdag besloten regeringsonderhandelingen te starten met de SPD. Het nieuws veroorzaakte ophef in de CDU, die na een nek-aan-nekrace vlak achter de SPD eindigde in de verkiezingen. De partij probeert ondanks het historisch slechte verkiezingsresultaat te bewijzen dat het geschikt is om te regeren. Toch lukt het door interne conflicten maar niet om overtuigend voor de dag te komen.  \n  \nCentraal in die partijstrijd staat Armin Laschet. De schuld van het slechte verkiezingsresultaat is op zijn schouders terechtgekomen. Tijdens de verkiezingscampagne is het hem nooit gelukt om de partij, die na zestien jaar Angela Merkel in een identiteitscrisis is beland, achter zich te verenigen. Laschet werd tijdens zijn campagne het mikpunt van zijn eigen partijleden, die hem publiekelijk afschilderden als een ongeschikte kandidaat. Ook bondskanselier Angela Merkel zette zich nauwelijks voor hem in.  \n  \nHoewel Laschet in de persconferentie niet heeft aangekondigd dat hij vertrekt, zijn zijn plannen volgens bronnen van verschillende Duitse media vergevorderd. Volgens Welt heeft hij in een vergadering met de CDU-top besproken dat hij de komende dagen in gesprek gaat met vijftien CDU-afdelingen en regionale takken om zijn opvolger te vinden. Volgens Der Spiegel zou hij een 'nieuwe persoonlijkheidsstrijd' in de CDU willen voorkomen.  \n  \nVerschillende CDU-politici reageerden gisteravond enthousiast op het mogelijke vertrek van Laschet. \"Armin Laschet maakt vandaag de weg vrij voor de CDU om opnieuw te beginnen\", reageerde zijn eerdere rivaal voor het partijvoorzitterschap, de conservatieve Friedrich Merz. Christoph Ploss, CDU-partijvoorzitter in Hamburg, zegt blij te zijn dat Laschet de afdelingen wil betrekken bij het zoeken naar zijn vervanger. De partijtop zou namelijk 'herhaaldelijk besluiten nemen tegen de meerderheid van de leden in'.  \n  \nToch is het de vraag of het de CDU nog gaat lukken om het tij te keren, nu het leiderschap van de partij door het vertrek van Laschet weer ter discussie komt te staan. Laschet zelf lijkt nog hoop te hebben: \"Het aanbod van de CDU staat tot aan de laatste seconde van de regeringsformatie\".","intensity":1,"negativity":0,"cluster_id":10,"similar_texts":"text309"},{"id":"32","publisher":"De Telegraaf","date":"2021-10-08","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/e19a5e4d0f8098ad9ea9890341c71da2/web/OPS/cciobjects.json&hash=e1b8c1cf5bde1806b0b8#/pages/14-15","title":"CIA zet speciaal China-centrum op","text":"CIA zet speciaal China-centrum op\n\nDe CIA gaat de groeiende Chinese macht beter monitoren. \n\nWASHINGTON De CIA zet een nieuw centrum op dat zich exclusief gaat bezighouden met China.\n\nDe Amerikaanse inlichtingendienst gaat er inlichtingen verzamelen over de communistische volksrepubliek en inspanningen aansturen om Chinese spionage tegen te gaan, schrijven Amerikaanse media.\n\nDe oprichting van het ’China Mission Center’ kan volgens de krant The Washington Post worden gezien als teken dat de Verenigde Staten zich opmaken voor een grootschalige en jarenlange worsteling met China. CIA-topman William J. Burns noemt de groeiende rivaliteit met Beijing in een verklaring „de grootste geopolitieke uitdaging van de 21e eeuw.”\n\nEen ingewijde zegt tegen de krant dat de CIA wereldwijd meer agenten, taalkundigen en technici gaat inzetten om inlichtingen te verzamelen en Chinese belangen te ondermijnen. De bron vergelijkt dat met de manier waarop de inlichtingendienst tijdens de Koude Oorlog de communistische Sovjet-Unie aanpakte. De CIA gaat nu ook meer mensen opleiden om Mandarijn te spreken.\n\nDe dienst was eerder nog veel nadrukkelijker gericht op de strijd tegen terreurorganisaties, maar daar kwam onder de voorganger van Burns verandering in. Er gaat nu weer meer aandacht uit naar landen die als rivalen worden gezien, zoals Rusland, Noord-Korea en Iran.\n\nDe voormalige CIA-directeur John Brennan reageert in The Washington Post positief op het besluit een speciaal China-centrum op te richten. „Als er een land is dat een eigen missiecentrum verdient, dan is het China wel”, concludeert hij. „Dat heeft wereldwijde ambities en vormt het grootste gevaar.”","intensity":0,"negativity":0,"cluster_id":24,"similar_texts":"text423"},{"id":"33","publisher":"Trouw","date":"2021-10-09","url":"https://krant.trouw.nl/titles/trouw/8321/publications/1376/articles/1460746/36/1","title":"Code 98 verwoestte het leven van Brigitte Borghaerts","text":"In augustus kreeg Brigitte Borghaerts (67) een blauwe envelop van de Belastingdienst. Ze zou geen aangifte hebben gedaan voor de inkomstenbelasting over 2020. Dreigende boete: 5.500 euro. Borghaerts verzamelde de bewijzen dat ze wel aan haar verplichtingen had voldaan, en inderdaad: de Belastingdienst liet weten dat de fout bij hen lag.  \n  \nVoor de meeste mensen zou het een kleine hobbel zijn. Voor Borghaerts is dit het zoveelste hoofdstuk in een verhaal dat al meer dan twintig jaar duurt. Een verhaal dat begint met een administratief probleem, en dat via de schuldsanering, een huisuitzetting, een overleden man en een getraumatiseerd kind uitkomt in een huis vol multomappen in het Limburgse Steyl.  \n  \nAlles documenteert Borghaerts inmiddels. Door schade en schande wijs geworden, want alles wat ze doet lijkt onder het vergrootglas te liggen van instanties. Iedere keer dat ze denkt dat haar problemen zijn opgelost komt er weer een brief: dat ze geen aangifte heeft gedaan, dat de huurtoeslag stopt, dat haar inkomen niet klopt. Elke keer moet ze bewijzen dat de aantijgingen onterecht zijn.  \n  \nIedereen wantrouwt haar, en als gevolg wantrouwt zij iedereen: de Immigratie- en Naturalisatiedienst (IND), de Belastingdienst, de gemeente. \"Mijn gevoel van veiligheid is compleet weggeslagen\", zegt ze.  \n  \nBorghaerts vertelt haar levensgeschiedenis in een woonkamer in Steyl, waar ze na een huisuitzetting ging wonen. Op de eettafel liggen stapels multomappen, een whiteboard met aantekeningen staat tegen de muur. Een deel van de documenten ligt al gerangschikt klaar, en op de salontafel staat een groot plastic scherm omdat de weerstand van Borghaerts door haar ernstige ME erg laag is. Een coronabesmetting moet ze voorkomen.  \n  \nHaar verhaal begint in 2000, als de Canadese partner van Borghaerts met een tewerkstellingsvergunning op zak naar Nederland komt. Het leven lijkt het paar toe te lachen. \"We hadden een mooi huis, een leuke baan, een campertje om mee te reizen.\" In 2001 komt ook Jack, de vijfjarige zoon van haar partner, naar Nederland. Zijn Amerikaanse moeder kan niet voor hem zorgen.  \n  \nIn eerste instantie gaat het gezin er nog vanuit dat het jongetje weer teruggaat naar zijn moeder in de Verenigde Staten en vragen ze voor hem geen verblijfsvergunning aan. Als twee jaar later blijkt dat hij definitief niet meer terug kan, vragen Borghaerts en haar partner in maart 2003 een verblijfsvergunning aan bij de vreemdelingenpolitie.\n\nToeslagen gestopt\n\nDoor administratief gedoe gaat dat in eerste instantie mis. Op het geboortebewijs van de vijfjarige moet een zogeheten Apostille komen van de Amerikaanse autoriteiten: een stempel dat het document echt is. Die komt te laat want het kost Borghaerts en haar partner wat tijd om uit te zoeken wat de Amerikaanse autoriteiten nu precies van hen willen.  \n  \nMaar veel tijd krijgen ze niet. De vreemdelingenpolitie zegt tegen de IND dat die de procedure stop moet zetten omdat bij een controle aan huis niemand wordt aangetroffen. De vreemdelingenpolitie staat echter bij een oud adres. Op hetzelfde moment zegt de IND, die in die tijd de taken overneemt van de vreemdelingenpolitie, tegen het gezin dat er nog genoeg tijd is om de Apostille in te leveren.  \n  \n\"Wat er dan allemaal op je af komt; het is alsof je in een Formule-1 auto stapt, terwijl je nog nooit van je leven hebt gereden\", zegt Borghaerts. Terwijl zij en haar partner nog niet weten dat de procedure is stopgezet, zet de IND een zogeheten 'code 98' in de gemeentelijke basisadministratie (GBA). Dat betekent dat nu in het systeem staat dat de vijfjarige jongen illegaal in Nederland is.  \n  \nDie code zet een hele reeks gebeurtenissen in gang. Onmiddellijk wordt de huursubsidie stopgezet, omdat Borghaerts onderdak biedt aan iemand zonder verblijfsvergunning. Het idee daarachter is dat mensen zonder verblijfsvergunning niet 'een schijn van legaliteit' krijgen, waardoor ze moeilijker uitzetbaar worden.  \n  \nDit verhaal is niet uniek. De Belastingdienst zette in 2020 ruim 4.600 keer een toeslag geheel of gedeeltelijk stop omdat de IND doorgaf dat er sprake was van niet-legaal verblijf. In de eerste helft van 2021 gebeurde het 2.800 keer. Sinds 2005 wordt niet alleen de huursubsidie (inmiddels huurtoeslag) stopgezet van mensen die samenwonen met iemand zonder verblijfsvergunning, maar ook de zorgtoeslag, kinderopvangtoeslag en het kindgebonden budget.  \n  \nBegin dit jaar kwam het 'code 98-probleem' kort in het vizier van politiek Den Haag, toen de huurtoeslag van de Syrische Mahmoud Alfarj werd stopgezet omdat zijn pasgeboren dochter nog geen verblijfsvergunning had. In antwoord op Kamervragen gaf minister Kajsa Ollongren (binnenlandse zaken) toen aan 'een voorstel te gaan doen' om geen illegaal verblijf in het systeem meer te zetten voor kinderen jonger dan achttien. Die aanpassing komt per 1 januari 2022 in de wet.  \n  \nVoor Borghaerts is dat allang een gepasseerd station. Want niet alleen het systeem van de Belastingdienst reageert op de code 98 die de IND in de gemeentelijke basisadministratie zet - die inmiddels de Basisregistratie Personen (BRP) heet. Ook gemeenten, het UWV en de sociale verzekeringsbank zien die informatie.\n\nRichting armoede\n\nBovendien volgt een reeks fouten van verschillende instanties. Zo verandert de IND de code 98 niet als Borghaerts en haar partner bezwaar maken tegen de afwijzing en opnieuw een verblijfsvergunning aanvragen voor het jongetje. Dat had wel gemoeten.  \n  \nOok dat is geen unieke fout. In 2004 blijkt dat de IND regelmatig, in tien procent van de gevallen, verkeerde codes in de gemeentelijke basisregistratie (GBA) zet. \"Vooral GBA-code 33 (voortgezet verblijf) wordt nogal eens ten onrechte vervangen door code 98 (geen verblijfstitel meer)\", schrijft de Basisadministratie Persoonsgegevens en Reisdocumenten - verantwoordelijk voor het beheer van persoonsgegevens - in dat jaar aan gemeenten.  \n  \nHet zijn fouten die immense gevolgen hebben. De geldnood van het gezin wordt snel nijpend en dat leidt er vervolgens weer toe dat Borghaerts de kosten om de verblijfsvergunning voor het jongetje alsnog te regelen niet kan betalen.  \n  \nZe vraagt om leningen en betalingsregelingen maar wordt van het kastje naar de muur gestuurd. \"We konden de legeskosten van 285 euro niet betalen\", vertelt ze. \"Bij de gemeente werd me verteld dat de IND een betalingsregeling zou hebben. Maar die bleek niet te bestaan. Toen wist ik nog niet dat je alles moet checken.\"  \n  \nVolgens Borghaerts leeft het gezin vijf jaar lang met een gat van vijfhonderd euro per maand. \"De elektra werd afgesloten, we konden geen boodschappen meer doen.\" De vreemdelingenpolitie en de Belastingdienst staan op de stoep om te controleren of er een kind bij hen inwoont. \"De stress is niet te beschrijven.\"  \n  \nZe neemt het de IND, de Belastingdienst en de gemeente kwalijk dat ze in die periode niet even hebben gebeld om te vragen wat er aan de hand was, dat alle toeslagen en alle hulp zomaar werden stopgezet omdat ze een illegaal in huis zou hebben. \"Het ging gewoon van 'tjak'. Mijn gezin en ik hebben zo ontzettend veel armoede moeten doormaken. En waarom? Omdat een illegaal het land uit moest.\"  \n  \nIn de jaren die volgen gaan er meer zaken mis. In 2005 wordt Borghaerts failliet verklaard en komt ze in de schuldsanering. Met hulp van de bewindvoerder betaalt ze haar schulden af, waarna de Belastingdienst met diezelfde al afbetaalde schulden toch weer aanklopt.  \n  \n\"Het idee van een schuldsanering is dat je uiteindelijk met een schone lei weer verder kunt. Dat is tot nu toe nog niet gelukt\", zegt Borghaerts. In 2012 duikt ook de 'code 98' weer op uit een systeem en zet de Belastingdienst opnieuw de toeslagen stop, terwijl Jack dan wel een verblijfsvergunning heeft.\n\nGrove schuld\n\nBorghaerts krijgt, net als ouders in de toeslagenaffaire, geen betalingsregeling omdat er sprake zou zijn van opzet of grove schuld. Een beschuldiging die in 96 procent van de gevallen onterecht is geweest, bleek onlangs uit onderzoek in opdracht van staatssecretaris Alexandra van Huffelen (financiën). Bij het meldpunt huurtoeslag van de Woonbond kwamen in juni en juli van dit jaar 320 meldingen binnen van mensen die aangeven dat hun huurtoeslag onterecht is stopgezet, tientallen gaven aan onterecht het predicaat opzet of grove schuld te hebben. Pas in 2014 erkent de Belastingdienst dat het de toeslagen van Borghaerts niet stop had mogen zetten in 2012. Maar dan heeft ze alweer 2,5 jaar lang schulden moeten opbouwen.  \n  \nBovendien komt een jaar later dezelfde code opnieuw tevoorschijn en krijgt ze wéér een brief dat ze een illegaal in huis zou hebben. Ook wordt opnieuw een te hoog inkomen gemeld.  \n  \n\"De Belastingdienst zegt dat ze deze fout handmatig moeten corrigeren\", verzucht Borghaerts. \"Moet ik dan elke maand gaan bellen of mijn gegevens goed in de systemen staan? Je denkt op den duur dat je gek bent, als alles wat je onderneemt misgaat. Er werd door vrienden en kennissen ook wel eens tegen mij gezegd; met wie heb jij ruzie gemaakt?\"  \n  \nInmiddels is de zaak van Borghaerts in behandeling bij het Stellateam van de Belastingdienst, dat burgers moet helpen die zijn vastgelopen in het drijfzand van de regelgeving. Ze heeft een schuld openstaan van 15.000 euro en zegt dat de Belastingdienst minstens 50.000 euro onterecht heeft gevorderd. Haar schulden zijn on hold gezet, op pauze. \"Maar on hold tot wat?\", vraagt ze zich af. \"Dit geeft geen rust.\"  \n  \nHet gaat beter met haar dan een paar jaar geleden, toen ze vanwege haar ME het grootste deel van de dagen in een donkere kamer doorbracht. Maar haar energieniveau is nog altijd laag, en ze kan alleen met een rolstoel naar buiten. Haar partner, de vader van Jack, overleed in 2015 in Canada. Zijn zoon, inmiddels een man van 25, woont niet meer bij haar.  \n  \nZe vult haar dagen met de zoektocht naar gerechtigheid, in een poging rust te vinden. \"Ik maak me grote zorgen dat ze weer aan mijn inkomen gaan zitten\", zegt ze. \"Dat trek ik niet nog een keer.\"  \n  \nWat kapot is gemaakt, kan bovendien nooit meer geheeld worden. \"Ik heb geen herinneringen aan vakanties met de kinderen, we konden lange tijd niet naar de tandarts, leefden op een kale vloer. Hoe druk je in geld uit wat wij hebben doorgemaakt?\"  \n  \nDe IND en Belastingdienst zijn om een reactie gevraagd, maar kunnen niet ingaan op individuele gevallen.","intensity":0,"negativity":0,"cluster_id":47,"similar_texts":"text496"},{"id":"34","publisher":"NRC Handelsblad","date":"2021-10-08","url":"https://www.nrc.nl/nieuws/2021/10/08/financiele-markt-cryptobedrijven-dienen-klacht-in-over-tegenwerking-rabobank-a4061125#20211008-79849-306","title":"Cryptobedrijven dienen klacht in over tegenwerking Rabobank","text":"Een belangenvereniging voor cryptobedrijven heeft een klacht ingediend tegen Rabobank. Verenigde Bitcoinbedrijven Nederland (VBNL) vindt dat het financiële concern misbruik maakt van zijn positie door zakelijke klanten te verbieden via Raborekeningen cryptomunten te kopen of te verkopen.De organisatie heeft bij de Autoriteit Consument & Markt (ACM) een handhavingsverzoek ingediend tegen de bank, bevestigt voorzitter Patrick van der Meijde een bericht van Het Financieele Dagblad. Een klant van een bij VBNL aangesloten bedrijf stuitte op een ‘nee’ toen hij Rabobank vroeg of hij via zijn zakelijke rekening in cryptomunten kon handelen.Rabobank geeft op haar site uitleg over het verbod. De financieel dienstverlener vindt dat er te grote risico’s aan handel in virtuele valuta’s kleven. Daarmee doelt de bank vooral op het gevaar van witwassen of financiering van criminele activiteiten via bijvoorbeeld bitcoins.Maar Van der Meijde, wiens eigen bedrijf betalingen in bitcoin afhandelt voor winkeliers, vindt dat een slecht argument. Cryptobedrijven mogen sinds enige tijd alleen maar diensten in Nederland aanbieden als ze zich registreren bij De Nederlandsche Bank. Voor zo’n registratie moeten deze cryptodienstverleners volledig voldoen aan de Wet ter voorkoming van witwassen en financieren van terrorisme (Wwft). Dat is precies dezelfde wet die banken de poortwachtersrol oplegt op basis waarvan Rabobank cryptotransacties weert, aldus Van der Meijde. Rabobank wil niet inhoudelijk ingaan op de klachten. (ANP)\n\nEen versie van\n\ndit artikel\n\nverscheen ook in\n\nNRC Handelsblad\n\nvan 8 oktober 2021\n\nEen versie van\n\ndit artikel\n\nverscheen ook in\n\nNRC in de ochtend\n\nvan 8 oktober 2021","intensity":0,"negativity":2,"cluster_id":6,"similar_texts":"text26"},{"id":"35","publisher":"NRC Handelsblad","date":"2021-10-08","url":"https://www.nrc.nl/nieuws/2021/10/07/de-asielopvang-is-altijd-krap-en-snel-overvol-a4061142#20211008-79849-104","title":"De asielopvang is altijd krap, en snel overvol","text":"Asielopvang Vluchtelingen die op stretchers en zelfs op stoelen moeten slapen. De asielzoekerscentra zitten weer vol. Hoe kan dat?,Het is met de plekken in de asielzoekerscentra zo’n beetje hetzelfde als met het aantal bedden op de IC’s: in normale tijden zijn er nét voldoende. En dat is kostenefficiënt. Lege bedden zijn duur. Een kleine stijging is nog op te vangen. Wordt de stijging een piek, dan is er al snel een tekort.In de nacht van dinsdag op woensdag moesten 150 asielzoekers op stretchers of zelfs stoelen slapen in Ter Apel (Groningen). Er waren voor deze mensen geen bedden meer in de opvang. Het Centraal Orgaan opvang Asielzoekers (COA), verantwoordelijk voor de opvang van vluchtelingen, liet weten dat alles tjokvol zit. In Ter Apel zit een belangrijke centrale registratiepost, waardoor de meeste asielzoekers zich eerst daar moeten melden.Het lijkt misschien alsof de recente evacuatie van Afghanen uit Kabul voor het vollopen van de opvang zorgde, maar dat is niet waar. Hun komst verhoogt de druk maar een klein beetje. Onder de 1.673 evacuees waren een kleine duizend Afghanen. In totaal zaten er op 1 september zo’n 30.000 mensen in asielzoekerscentra. Duizend mensen extra opvangen, is wel even aanpoten maar moet kunnen.\n\nLees ook: Van de paniek in Afghanistan naar een omheind grasveld in Noord-Groningen\n\nWe balanceren al jaren op het randje van een opvangcrisis\n\nMartijn van der Linden Woordvoerder Vluchtelingenwerk\n\nVeldbedden in gymzalenMaar er is meer gaande. De afgelopen maanden loopt het aantal asielzoekers dat een eerste asielaanvraag doet op; van 869 mensen in januari tot 2.754 in augustus (de meest recente cijfers die de Immigratie- en Naturalisatiedienst (IND) verstrekt). De topdrielanden van waaruit mensen naar Nederland vluchten, zijn in die maand nog steeds Syrië, Eritrea en Jemen, met Turkije als goede vierde. Pas vanaf juni begint het percentage Afghanen te stijgen. De toename zou een inhaalslag kunnen zijn na de corona-periode waarin het aantal asielzoekers dat Nederland bereikte daalde omdat reizen moeilijk, zo niet onmogelijk was.Vluchtelingenwerk zegt al jaren te waarschuwen voor een herhaling van de opvangcrisis zoals die in 2014 en 2015, toen er asielzoekers uit met name Syrië en Eritra opgevangen moesten worden in onder meer de IJsselhallen in Zwolle en de Zeelandhallen in Goes. Er was toen zelfs „crisisopvang” nodig: veldbedden die in gymzalen en evenementenhallen werden geplaatst. Voor vluchtelingen is dat na een lange, vaak zware reis en niet zelden traumatiserende ervaringen, geen geschikte opvang. „Er wordt te weinig rekening gehouden met schommelingen”, zegt woordvoerder Martijn van der Linde. „We balanceren al jaren op het randje van een opvangcrisis.”Huiverig voor ophefOverigens is de situatie niet te vergelijken met die in 2015, het hoogtepunt van de vluchtelingencrisis. Toen ving Nederland bijna 47.000 mensen op in asielzoekerscentra en op andere plekken. In de jaren daarna daalde dat aantal rap om sinds 2018 weer iets te stijgen tot 28.589 mensen in de opvang op 1 september dit jaar.Het COA is hard op zoek naar tijdelijke (in hotels en vakantieparken) en nieuwe opvanglocaties om weer te kunnen uitbreiden. Dat is nu lastiger dan ooit omdat gemeentebesturen met het oog op de gemeenteraadsverkiezingen van maart volgend jaar huiverig zijn voor ophef onder hun inwoners. Die was er al in het Gelderse Harskamp waar inwoners in augustus woedend waren toen de militaire kazerne werd omgebouwd tot noodvoorziening voor maximaal 750 asielzoekers. Die locatie zou begin deze maand sluiten, maar inmiddels is besloten dat die langer openblijft. Ook het defensieterrein op het Marine Etablissement in Amsterdam wordt na een eerdere sluiting opnieuw gebruikt als opvang voor 300 asielzoekers.\n\nLees ook: Waarom Ibrahim maar geen woning krijgt weet hij zelf ook niet\n\nWachten op een woningHet tekort aan opvangplaatsen wordt niet alleen veroorzaakt door nieuwkomers, maar ook doordat zogenoemde statushouders – mensen met een verblijfsvergunning – nog in de asielzoekerscentra verblijven. Zij moeten een woning krijgen, maar vanwege de tekorten op de woningmarkt duurt dat lang. Momenteel verblijven 11.000 statushouders in asielzoekerscentra.Tot voor kort kampte de IND ook met een grote achterstand in de behandeling van asielaanvragen, waardoor mensen lang moesten wachten op uitsluitsel. Die achterstanden zijn met behulp van een taskforce grotendeels ingelopen. Veel verlichting in de opvanglocaties geeft dat nog niet. Eventuele verblijfsvergunningen zijn allemaal relatief kortgeleden afgegeven, waardoor die mensen nog in het centrum wachten.\n\nEen versie van\n\ndit artikel\n\nverscheen ook in\n\nNRC Handelsblad\n\nvan 8 oktober 2021\n\nEen versie van\n\ndit artikel\n\nverscheen ook in\n\nNRC in de ochtend\n\nvan 8 oktober 2021","intensity":1,"negativity":1,"cluster_id":53,"similar_texts":"text63"},{"id":"36","publisher":"De Telegraaf","date":"2021-10-08","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/e19a5e4d0f8098ad9ea9890341c71da2/web/OPS/cciobjects.json&hash=65163f442514b1f23eb9#/pages/46-47","title":"De mysterieuze dood van beroemd goochelaar Larette lijkt opgelost","text":"De mysterieuze dood van beroemd goochelaar Larette lijkt opgelost\n\nVisitekaartjes van Larette.\n\n❮❯\n\ndoor Corrie Verkerk\n\nAMSTERDAM Hij betoverde zijn publiek en trad op voor koninklijke huizen. Tot ’hofgoochelaar’ Larette in mei 1943 zelfmoord pleegde in zijn Amsterdamse goochelwinkel. ’Collega’ en schrijver Michel van Zeist ontdekte tot nog toe onvindbare documenten die een nieuw licht laten schijnen op zijn door raadsels omhulde dood.\n\nOp de late avond van 14 mei 1943 klopten twee officieren van de Duitse Wehrmacht op de deur van Larettes woning/goochelstudio aan de Willemsparkweg. Cornel Hauer – zijn échte naam – verdween naar een zijkamertje, pakte een pistool en maakte een eind aan zijn leven. \n\n„Over de aanleiding tot die wanhoopsdaad deden jarenlang de meest uiteenlopende verhalen de ronde”, weet Michel van Zeist. Kwamen de Duitsers de Joodse entertainer oppakken? Was hij verraden? Of wilden ze alleen maar, zoals zijn weduwe later zei, een paar goocheltrucs kopen? De onlangs overleden schrijver K. Schippers wist zelfs te melden dat ze hem kwamen vragen voor een optreden. Was hier sprake van een noodlottig misverstand? \n\nVan Zeist vond tijdens het schrijven van zijn boek Hofgoochelaar Larette en zijn mysterieuze dood antwoorden in diens overlijdensakte en het oude politierapport dat hij afgelopen januari in handen kreeg. Op de akte staat de tijd van overlijden: 00.26 uur. In het holst van de nacht dus. „Dat maakt het verhaal over twee onschuldige Duitsers die een goocheltrucje wilden kopen of een voorstelling boeken onaannemelijk.” \n\nIn het politierapport wordt één van de al jaren rondzoemende verhalen bevestigd. De Duitse militairen bonsden op Larettes deur omdat de dove goochelaar zijn radio keihard had afgestemd op de verboden Engelse zender. ’Deze officieren hebben het persoonsbewijs van Hauer mede genomen en zouden dit bij de Criminal Polizei deponeeren’, noteerde rechercheur van dienst Donkelaar. Larette zag geen uitweg meer. Tegen zijn vrouw zei hij: „Mij krijgen ze niet te pakken!” \n\nOp zijn 54e werd de ’hofgoochelaar’ begraven op het rooms-katholieke kerkhof in Buitenveldert. Zijn ouders hadden zich jaren eerder tot dat geloof laten bekeren. Maar voor de Duitsers bleef Larette een Jood. Optreden kon hij, kort na de bezetting, officieel niet meer. Toch bleef hij dat, vermoedelijk tot twee weken voor zijn dood, ’illegaal’ doen. „Hij trok zich”, aldus Van Zeist, „weinig aan van de bepalingen van de Duitsers.” \n\nTot het hem fataal werd.\n\nIn zijn boek over Larette beschrijft Van Zeist niet alleen diens noodlot maar – aan de hand van verhalen van collega’s en ontelbare foto’s – ook zijn succesvolle loopbaan. De van oorsprong Oostenrijkse ’magiër’ belandde in de jaren twintig van de vorige eeuw in Nederland waar hij faam verwierf als ’de man met de dubbele vingers’, ’het grootste vraagteken van dezen tijd’ en ’de eenigste die voor Hare Majesteit is opgetreden’. \n\nFred Kaps leerde bij hem het vak, de in Sobibor vermoorde Ben Ali Libi kocht er zijn trucs. In augustus 1945 haalde Larette nog even het nieuws. In diverse kranten werd geschreven dat hij voor de zevenjarige kroonprinses Beatrix een papieren feestmuts en een portret van koningin Wilhelmina tevoorschijn had getoverd. Het moet vermoedelijk om een naamsverwisseling of een ’imitator’ zijn gegaan, denkt Van Zeist. Want zelfs voor ’de grootste wereldgoochelaar’ was dit een truc te ver.\n\nMichel van Zeist vond de overlijdingsakte","intensity":0,"negativity":1,"cluster_id":34,"similar_texts":"text768"},{"id":"37","publisher":"NRC Handelsblad","date":"2021-10-08","url":"https://www.nrc.nl/nieuws/2021/10/07/de-nieuwe-roman-van-jonathan-franzen-doet-verlangen-naar-meer-meer-meer-a4061066#20211008-79849-208","title":"De nieuwe roman van Jonathan Franzen (●●●●●) doet verlangen naar meer, meer, meer","text":"Jonathan Franzen Zijn nieuwe roman Kruispunt speelt zich af in het gezin van een predikant in een Amerikaanse suburb. Het resulteert in een verslavende, aangrijpende en ook confronterende roman.,‘Na nog maar twee dagen’ vraagt een van de personages in Jonathan Franzens nieuwe roman Kruispunt zich al af ‘hoe iemand die ook maar zijdelings met cocaïne bekend was, nog momenten kon hebben waarin hij zich níet afvroeg of er ergens cocaïne viel te krijgen. Hoe had Bears vriendin daar met haar drankje kunnen zitten alsof er geen cocaïne op de wereld bestond?’\n\nVerslaving – dat doet het met je. Maar ja: als iets zo goed vóélt, hoe zou het dan in hemelsnaam niet goed kunnen zíjn? Dat is de vraag die alle personages op een of andere manier voor hun kiezen krijgen, en je stelt hem je ook als lezer, peinzend over hoe je je gewone leven even kunt opschorten om maar verder te kunnen lezen in deze roman. Kruispunt is ongetwijfeld minder schadelijk dan cocaïne, de lichamelijke bijeffecten blijven beperkt tot enig uitstel van slaap en lichte afkickverschijnselen, maar je kunt toch een zekere overeenkomst voelen in de euforie, energie en opwinding die deze verslavende, aangrijpende, vaak grappige en bij vlagen confronterende roman biedt.\n\nEn het komt door de personages: vijf leden van het gezin Hildebrandt, in de suburb New Prospect, buiten Chicago, die we afwisselend volgen. Het zijn personages waar Franzen binnen de kortste keren mensen van weet te maken: volstrekt overtuigende karakters, met hun eigen redeneringen, taalgebruik en blik op de wereld, hun eigen verledens en karakterzwaktes – die ze tot o zo begrijpelijk aanklooiende menselijke wezens maakt.\n\nJonge weduwe\n\nDe belangrijkste is vader Russ, een hulppredikant van de progressieve First Reformed Church, die de controle over zijn parochie uit zijn handen voelt glippen en een affaire met een jonge weduwe probeert aan te knopen om zich weer levend te voelen; en te midden van dat alles vurig probeert het goede te doen. Vervolgens is er middelste zoon Perry, een hoogst intelligente adolescent die zich soms lekker voelt (‘de pulserende nuheid van alles, de volmaakte synchronie van lichaam en ziel’), maar vooral piekert over de vraag of het betrachten van naastenliefde niet áltijd voor eigen gewin gebeurt – over de vraag hoe het goede te doen. Dochter Becky, op school populair en onaantastbaar, wier leven ‘opeens heel serieus was geworden’ na de avond waarop ze haar eerste zoen beleefde, maar die zich ook gecompromitteerd voelt door een exclusieve, persoonlijke erfenis van haar rijke tante, en die zich nu stort op de jongerengroep van de kerk, Crossroads, waar ze eerlijk naar zichzelf leert kijken – en zich voor het eerst afvraagt hoe het goede te doen.\n\nEn Clem, de uithuizige, studerende oudste zoon, die het genot van seks heeft ontdekt en zodoende ‘verzuimde zijn tentamen celbiologie voor te bereiden omdat hij het een stuk leuker vond om zijn penis in Sharons mond te zien verdwijnen’, terwijl zijn leeftijdsgenoten nota bene hun land dienen in de Vietnamoorlog – zij doen wél iets goeds. Tenslotte: Marion, de vrouw des huizes, chagrijnig want te dik en te moederkloek, te buigzaam, te toegeeflijk – als het leven zo bitter is gaan tegenvallen, doet ze dan wel het goede?\n\nHuiselijk realisme, domestic realism, zou je het kunnen noemen – al is dat een genrebenaming die vooral vrouwelijke negentiende-eeuwse auteurs aankleeft (lees: sentimenteel, romantisch). Bij een schrijver als Jonathan Franzen (1959) wordt zoiets algauw een Great American Novel genoemd, waarmee het huiselijke drama ook geacht wordt een tijdsbeeld te weerspiegelen, de tijdgeest te vangen. Weliswaar speelt Kruispunt zich nadrukkelijk af op 23 december 1971 en maakt de nieuwe tijd – in de gedaantes van de hippies en marihuana, Martin Luther King, de Vietnamoorlog en ‘Eleanor Rigby’ – inderdaad dat de Hildebrandts zich óók op een kruispunt in de maatschappij bevinden, of zelfs de geschiedenis, maar het interessantste van de roman is toch dat binnenskamerse gewoel. Belangrijker dan dat het 1971 is, is dat het de vooravond van Kerst is: Kruispunt hengelt niet naar een status als metafoor of tijdgeestverhaal. Daarin verschilt deze zesde roman van Franzen misschien wel het meest van zijn hitboeken De correcties (2001), roman van het Bush-tijdperk, en Vrijheid (2010), over een familie van losgezongen jarennulindividualisten, en zeker van Zuiverheid (2015), dat toch een beetje uit zijn voegen barstte van de internetondernemers en Stasi-trauma’s.\n\nNu zoomt Franzen in, op de personages, op de ménsen – en dat doet hij geweldig. Kruispunt is in de eerste plaats een psychologische roman, zonder plot, maar over levens. Langzaam en zorgvuldig worden de personages opgebouwd, hoofdstukken lang, en tegelijk heeft Franzen het lef om plotse wendingen en schijnbare karakterveranderingen te laten plaatsvinden, die verbluffen en volledig overtuigen. Zonder veel stilistisch vertoon (ook een verschil met eerdere romans: hier geen zinnen die bladzijdenlang voortgaan) zet hij de ene na de andere rake scène neer, die uitblinken om hun treffende alledaagse huiselijkheid. Waarin het bijvoorbeeld draait om verliefdheid, onzekerheid, onhandigheid. Het soapgehalte wordt verhoogd door de veelvuldig ingezette dramatische ironie: de lezer, die meerdere perspectieven te zien krijgt, weet vaak meer dan de personages. De lezer weet vooral: de Hildebrandts hebben geen idee van wat er in de ander omgaat.\n\nLiefdevol\n\nZo zet Franzen zijn personages in hun hemd, maar eerder liefdevol dan minzaam. Met scherp oog voor het menselijk gebrek, maar zonder af te rekenen, zoals wanneer hij over vreemdganger Russ schrijft: ‘Het was al slecht genoeg een vrouw te begeren die niet de zijne was, maar hij was ook nog slecht in slecht zijn.’ Op andere momenten bedient hij zich van de snelle pennenstreek, zoals hier over moeder Marion: ‘In plaats van vriendinnen had ze, stiekem, een psychiater – en ze was te laat voor de afspraak die ze daar vanochtend mee had.’ (De hartverscheurende tragiek, in dat ‘stiekem’, en dat veelzeggend onpersoonlijke ‘daarmee’, alsof de psychiater toch maar een ding is.)\n\nIn zijn weergave van gevoelens durft Franzen verrassend expliciet te zijn – soms voor een komisch effect, zoals wanneer de verteller geestig melodramatisch opmerkt over Russ: ‘Hij maakte zwaar water door de gaten in zijn geestelijke romp’. Maar, krijg je de indruk, soms ook uit drieste eerlijkheid, omdat het gevoel zich domweg zonder omwegen aandiende (‘Russ kaatste heen en weer tussen vertwijfeling en hoop’), zoals verliefdheid de mens nu eenmaal reduceert tot een sentimentele tiener (‘ze had als een wesp door zijn voorheen zo kuise ziel gezoemd’), of een verblinde junk.\n\nZo laat Franzen de gebeurtenissen spreken, de personages het verhaal voortstuwen, en cijfert hij zichzelf als schrijver bijna weg – waar hij voorbeeldig in slaagt. (Op één moment, in bijna zeshonderd bladzijden, pronkt Franzen met zijn schrijverslef: als hij een versnelling in de verteltijd inzet. Eén flashbackpassage is wat saaiig; maar soit: het zijn beide inhoudelijk verdedigbare keuzes, die uiteindelijk spanningsverhogend werken.)\n\nFranzens zelfwegcijfering betekent niet dat hij de regie loslaat of dat Kruispunt een chaotische soap is waarin géén groter verhaal verteld wordt, integendeel. Want personages zijn uiteindelijk natuurlijk geen mensen, ze zijn aspecten van een dilemma of conflict – en hoe vloeiend het verhaal zich ook ontvouwt, Jonathan Franzen brengt alles samen tot een schitterende eenheid.\n\nDie zit ‘m in het uiteenvallen van het kerngezin Hildebrandt (waar je, oké, weer een metafoor voor de ingezette individualisering kunt lezen; zeg maar een voorbode van het leven in De correcties), maar vooral in een grote vraag die uitstekend klein te maken is: hoe je het goede doet – en wat daarvoor je richtsnoer is. Het is 1971, het is een predikantengezin, dus ja: God? In Zijn kompasfunctie is voor aanvang van de roman al iets verschoven: de Engelse titel Crossroads is de naam van de jongerenclub van de First Reformed Church, waar een charismatische, langharige jeugddiaken jongeren op een andere manier tot goede christenen opvoedt, namelijk door zelfonderzoek te stimuleren. Indringende gesprekken, diepgravende vragen: bij Crossroads worden wezenlijke gesprekken opgetuigd, om de jongeren emotionele risico’s te laten nemen en hen zo dichter bij zichzelf te laten komen. ‘Ik bedoel, moeten we daar niet over praten? Of is dat te Crossroads?’, zegt op een gegeven moment een van de personages, met een knipoog.\n\nEigenbelang\n\nAl is God nog niet uit het zicht verdwenen; de christelijke waarden van naastenliefde en vergeving staan als piketpaaltjes in de hoofden van de Hildebrandts geslagen. Maar zij ontwikkelen zich, mede onder invloed van Crossroads, steeds meer tot individuen, die zelf voelen en nadenken, en die vragen stellen. Zoals schrandere Perry, die tegen een paradox aanloopt: ‘Kunnen we een daad “goed” noemen als deze ook verricht had kunnen worden uit niets dan weloverwogen en vernuftig eigenbelang?’ En Marion vraagt om Zijn toegeeflijkheid: ‘Ze hoopt dat Hij begrijpt dat zondigen onlosmakelijk is verbonden met het gevoel dat je leeft.’ Russ biecht in gebed op dat hij zijn goedertierenheid misschien misbruikt om in het gevlij te komen bij zijn minnares-in-spe: ‘Nu vrees ik dat het niet de liefde van Uw zoon was die in mij sprak, maar mijn eigen begeerte naar Frances’. Daar is Kruispunt confronterend, in het opportunisme dat zo zondig en tegelijk zo menselijk (en herkenbaar) voelt.\n\nGod doet ertoe, maar het eigen gevoel net iets meer – en de Hildebrandts zijn toch op zichzelf aangewezen om te beoordelen wat goed is en wat zondig. Het gezin is niet meer de hoeksteen van Franzens samenleving; het individu wint terrein, het gevoel rukt op, en daarmee het egoïsme. Niet zonder slag of stoot: de Hildebrandts staan nog steeds open voor de zalvende kracht van rituelen, voor de mystieke ervaring die ze tóch in verbinding stelt met iets hogers. Hoewel: je zou het veelzeggend kunnen vinden dat degenen die in Franzens verhaal religieuze ervaringen hebben – gelukzalige, reddende ervaringen – wel telkens in een roes verkeren. Met drank in de man, in paniek, onder invloed van drugs.\n\nClimax\n\nHoe verder? Franzen is meer van de vragen dan van de antwoorden; ook daarin stelt hij zich bescheiden op. Crossroads, de jongerenclub dus, laat ook zien dat gemeenschapszin werkt, dat die de individuen een richting en een gevoel van verbondenheid geeft. Maar wie een club vormt, sluit onherroepelijk ook anderen buiten – wat dan weer ongemakkelijk onchristelijk is. Het mooist en pijnlijkst komt dat naar voren in de houding van de barmhartige Russ tegenover het Navajo-volk in Arizona, voor wie hij zich graag inzet. De vraag dringt zich op hoe gelijkwaardig die verhouding eigenlijk is, hoe altruïstisch is zijn hulp? Het zijn scènes van een grote empathie en emotionele intelligentie, waarmee Franzen ook scherpzinnig schampt langs de discussie over culturele toe-eigening in de kunsten. Maar vooral van belang is dat hij de roman ermee van een daverende climax voorziet. En, niet onbelangrijk, dat hij het zo tot een afgeronde, complete roman maakt.\n\nLezers die al wisten dat Kruispunt het eerste deel is van een trilogie, hebben dan al even in spanning gezeten over de vraag of Franzen zijn roman niet middenin het verhaal (op z’n Tolkiens of Buwalda’s) zou afbreken. Maar ook die kunst beheerst hij: een reeks beginnen met een perfecte roman, die uitstekend op zichzelf kan staan én de verslaafde lezer doet uitzien naar meer, meer, meer.\n\nJonathan Franzen: Kruispunt. (Crossroads). Vert. Peter Abelsen. Prometheus, 572 blz. € 35,- (gebonden), € 25,- (paperback)\n\n●●●●●\n\nEen versie van\n\ndit artikel\n\nverscheen ook in\n\nNRC Handelsblad\n\nvan 8 oktober 2021\n\nEen versie van\n\ndit artikel\n\nverscheen ook in\n\nNRC in de ochtend\n\nvan 8 oktober 2021","intensity":0,"negativity":2,"cluster_id":26,"similar_texts":"text458"},{"id":"38","publisher":"De Telegraaf","date":"2021-10-08","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/e19a5e4d0f8098ad9ea9890341c71da2/web/OPS/cciobjects.json&hash=9cd99fb77b293ff17c0f#/pages/1","title":"Demissionair herstelwerk","text":"Demissionair herstelwerk\n\nKabinet wil met miljarden energiecrisis te lijf \n\ndoor Leon Brandsema en Mike Muller\n\nDen Haag Het demissionaire kabinet is bereid miljarden euro’s op tafel te leggen om de energiecrisis te lijf te gaan. \n\nIn een crisisteam waarin verschillende ministeries aanschuiven wordt op korte termijn een plan uitgewerkt om de de pan uit rijzende energienota voor burgers en bedrijven te dempen.\n\nDaarvoor zal minister Hoekstra (Financiën) flink de knip moeten trekken. Alleen al voor een gemiddeld huishouden loopt de rekening volgend jaar op tot 1000 euro. „We hebben nog wel wat reparatiewerk te doen”, zegt de minister.\n\nOm de pijn serieus te verzachten zal Hoekstra miljarden euro’s moeten uitgeven. Volgens ingewijden is het kabinet bereid met zulke bedragen over de brug te komen.\n\nKomende dinsdag komt het crisisteam bijeen om na te denken over maatregelen waarmee de energienota gedrukt kan worden. \n\nKachel moet branden\n\nPagina T2","intensity":0,"negativity":0,"cluster_id":23,"similar_texts":"text595"},{"id":"39","publisher":"De Telegraaf","date":"2021-10-09","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/70b496231f7efb18e81c722c0b0eb562/web/OPS/cciobjects.json&hash=4e0eb7fff36a309c502f#/pages/50-51","title":"Dubbelslag Zirkzee tegen sterke Zwitsers","text":"Dubbelslag Zirkzee tegen sterke Zwitsers\n\nJoshua Zirkzee heeft Jong Oranje in Lausanne behoed voor een dure nederlaag tegen Zwitserland. Dankzij treffers van de spits van Anderlecht boog de ploeg van Erwin van de Looi een 2-0 achterstand om in een 2-2 gelijkspel. De Nederlandse beloftes hadden voor rust het geluk niet aan hun zijde. Een glaszuivere treffer van Jurgen Ekkelenkamp werd afgekeurd, Zirkzee raakte de paal en Brian Brobbey viel geblesseerd uit. Zwitserland maakte twee goals via Noah Okafor. De ploeg leidt in de poule met 7 punten uit drie duels, Jong Oranje heeft vier punten uit twee duels. Dinsdag wacht Wales in Nijmegen.","intensity":0,"negativity":0,"cluster_id":29,"similar_texts":"text338"},{"id":"40","publisher":"Trouw","date":"2021-10-08","url":"https://krant.trouw.nl/titles/trouw/8321/publications/1375/articles/1460071/7/1","title":"Durven we naar Rome? Scholen worstelen ermee","text":"### Coronabeperkingen Wel of niet op schoolreis?\n\nZes kilo formulieren sleept docent Anne Veenstra mee door Rome. Hij heeft het voor vertrek nog gewogen. Als het goed is heeft hij alle coronacertificaten die de autoriteiten maar kunnen vragen voor de honderd leerlingen die hij onder zijn hoede heeft. \"We zijn nu op weg naar de Villa Hadriana, ons eerste museum. Dan gaan we het zien.\"  \n  \nHet 4e Gymnasium in Amsterdam is sinds gisteren gewoon op Romereis, net zoals voor de coronapandemie. Het is een inhaalreis voor de huidige zesdeklassers, die vorig jaar niet hebben kunnen gaan. De vijfdeklassers komen volgende week. Coronabeperkingen neemt de school op de koop toe.  \n  \nMaar zo gewoon is dat niet. Buitenlandse schoolreizen brengen nog steeds grote uitdagingen met zich mee. Wie in Italië wil gaan en staan waar hij wil, kan maar beter een geldige coronapas hebben. Dat geldt zeker als je zoals de gymnasiumklassen een marathon aan museumbezoeken op het programma hebt staan. Voor wie niet is ingeënt betekent dat elke 48 uur een test. Die moet de school faciliteren. En het kan nog erger, want als iemand positief test, moet die in quarantaine en ook daarbij is begeleiding nodig. Want de school blijft verantwoordelijk. Dat legt grote druk op de begeleiders, vaak twee of drie voor een hele klas.  \n  \nHeel wat scholen zien dit jaar dan ook van buitenlandse schoolreizen af. Diogenes, een groot reisbureau in schoolreizen, zegt dat de boekingen dit jaar ongeveer 85 procent lager liggen dan voor de pandemie.\n\nOuders invliegen\n\nDe organisatie was uitdagend genoeg, beaamt directeur Jeroen Bergamin van het 4e Gymnasium. Het begon al met het inventariseren. Scholen mogen uiteraard niet aan leerlingen vragen of ze gevaccineerd zijn, dus moest de jurist erbij komen om een enquête te helpen opstellen. \"We hebben de vraag gesteld of leerlingen ter plekke getest moeten worden als ze meegaan\", vertelt Bergamin. \"Alleen ik kon de resultaten inzien, en zo hebben we in overleg bepaald dat het te doen is.\"  \n  \nDe school neemt zelfs geen extra begeleiders mee, er zijn er twaalf voor vijf klassen. Als een leerling in quarantaine zou moeten, wordt de ouders gevraagd of ze bereid zijn naar hun kind toe te komen. \"Maar we hebben ook een extra begeleider klaarstaan om in te vliegen als de ouders niet komen\", voegt Bergamin toe.  \n  \nEn het testen is natuurlijk extra werk, maar dat deel is te overzien. \"Wat helpt is dat testen in Rome goed geregeld is. Je kunt vrijwel op elke straathoek een test krijgen voor een vaste prijs. Onze leerlingen die getest moeten worden, kunnen dat doen in de vrije halfuurtjes die we toch al in het programma hadden ingebouwd.\"\n\nWrijving\n\nDie ervaring heeft ook het Amsterdamse Barlaeus Gymnasium, dat aan het begin van het schooljaar naar Rome ging. Het zijn juist de onzekerheden die het heel pittig maken in de voorbereiding, zegt conrector Annemieke Schimmel. \"Je moet heel veel 'als dit, dan wat?'-scenario's doornemen. Maar als het dan goed gaat, betaalt zich dat wel uit. Wij zijn heel enthousiast dat het gelukt is.\"  \n  \nHoe gevoelig zo'n reis ligt, merkte het Coornhert Lyceum in Haarlem. Dat nam helemaal aan het begin van het schooljaar, voordat het ministerie de huidige richtlijnen voor schoolreizen uitvaardigde, alleen de gevaccineerde leerlingen mee op schoolreis, omdat de school inschatte dat het anders niet te organiseren viel. Het leidde tot wrijving met ouders. \"We zouden dat nu niet meer zo doen\", zegt rector Bas Boensma. \"We zeggen nu: of we gaan allemaal, of we gaan niet.\"  \n  \nWelke van de twee het wordt, zal de school van reis tot reis bekijken, aan de hand van richtlijnen van het ministerie en de lokale situatie in de landen die de school bezoekt. Ook dat leidt natuurlijk tot spanning onder leerlingen, docenten en ouders. \"Wat dat betreft ben ik blij dat er nu duidelijke richtlijnen zijn, want het is echt balanceren\", zegt Boensma. Hij wil dat voorlopig blijven doen, al snapt hij ook heel goed dat andere scholen passen. \"Ik kan me heel goed voorstellen dat scholen besluiten om helemaal geen reizen meer te maken de komende tijd.\"  \n  \nIntussen komt uit Villa Hadriana het verlossende bericht: \"100 QR-code check, ging razendsnel, geen enkel probleem, dus iedereen naar binnen.\"\n\n'Gekkenwerk, die excursies naar musea, maar het kon dus wél'\n\nMax Lopes Cardozo (17)  \n  \nHij had het begrepen als de reis niet was doorgegaan. Maar toen de 17-jarige Max Lopes Cardozo vorige week met ruim honderd andere leerlingen van het Stedelijk Gymnasium Leiden door Rome en Florence wandelde, voelde hij alleen maar geluk. Het Colosseum, het Forum Romanum en de Sint Pieter waren schitterend. Nog meer was hij onder de indruk van de mate waarin de kunst zich in de steden openbaarde. \"Dat er zó veel is, dat heeft me echt verbaasd. Het goud, de kerken, ik werd erdoor overrompeld. Toen de reis vorig jaar niet doorging was dat een teleurstelling. De Romereis hoort bij onze school. Vanaf de eerste klas zag ik in de schoolkrant de foto's en verhalen, met de jaren kwam het steeds dichterbij. We leefden er echt naartoe, ook met presentaties op school. Zelf deed ik er een over De Annunciatie van Fra Angelico, een fresco in het San Marco in Florence. Heel cool om dat dan in het echt te zien.  \n  \n\"Het was wel gekkenwerk om alle excursies te organiseren, want in veel musea zijn ze geen fan van grote groepen. Onze docenten hadden daarom steeds verschillende tijdvakken gereserveerd. Maar het kan dus wel. Deze reis zal ik me de rest van mijn leven herinneren. Onze docenten zeggen altijd dat er een leven vóór en na de Romereis is. Dan is deze week voor mij dus een nieuwe fase aangebroken.\" Orkun Akinci\n\n▶ Een anonieme enquête onder de leerlingen om te vragen wie tests nodig heeft  \n  \n▶ Een reis verplaatsen naar het voorjaar in de hoop dat restricties versoepeld worden  \n  \n▶ Het verblijf inkorten  \n  \n▶ Ouders invliegen in geval van quarantaine  \n  \n▶ Buitenlandse schoolreizen vervangen door een bestemming in Nederland  \n  \nWat zijn de regels?  \n  \nHet ministerie van onderwijs heeft vorige maand richtlijnen gegeven voor buitenlandse excursies. Zo mogen scholen leerlingen niet uitsluiten van een buitenlandse reis, alleen omdat ze geen bewijs van immuniteit kunnen laten zien. Scholen moeten leerlingen de gelegenheid geven zich te laten testen en daar zo nodig het programma op aanpassen. Ouders mag een vrijwillige bijdrage worden gevraagd, maar zo nodig moet de school de kosten dragen.  \n  \nDe school mag leerlingen vragen om vrijwillig te melden of ze een coronabewijs hebben, en of het voor hen nodig is om zich te laten testen. Wanneer de leerling zich niet wil laten testen - of niet wil doorgeven of er al dan niet getest moet worden - is niet zeker of kan worden voldaan aan de regels in het betreffende land. De leerling kan dan niet mee op reis.","intensity":0,"negativity":2,"cluster_id":20,"similar_texts":"text273"},{"id":"41","publisher":"De Volkskrant","date":"2021-10-08","url":"https://krant.volkskrant.nl/titles/volkskrant/7929/publications/1380/articles/1460079/34/3","title":"Eén non-fictieboek op de shortlist van de Boekenbon Literatuurprijs 2021","text":"De shortlist van de Boekenbon Literatuurprijs 2021 is bekendgemaakt. De vijf kanshebbers zijn dit jaar Esther Gerritsen, Wessel te Gussinklo, Tobi Lakmaker, Chris de Stoop en Peter Terrin.  \n  \nDe prijs is de opvolger van de AKO Literatuurprijs en is een van de grootste literaire prijzen in Nederland: de winnaar krijgt het prijzengeld van 50 duizend euro en veel media-aandacht. De jury van beroepslezers staat onder leiding van juryvoorzitter Winnie Sorgdrager.  \n  \nEr wordt geen onderscheid gemaakt tussen fictie en non-fictie. Dit jaar dingt slechts één non-fictieboek mee: Het boek Daniel is een journalistiek werk waarin auteur Chris De Stoop de brute roofmoord op zijn oom beschrijft. De jury noemt het 'een pleidooi voor compassie en empathie'.  \n  \nEsther Gerritsen en Peter Terrin schreven sterke psychologische romans. In De terugkeer legt Gerritsen de spanningen bloot binnen een gezin waarvan de vader onder raadselachtige omstandigheden om het leven is gekomen. Op tragikomische wijze fileert Gerritsen de complexiteit en absurditeit van menselijke relaties, aldus de jury. Al het blauw van Terrin is 'een intense, melancholische roman over de onontkoombare noodzaak van verbinding' en gaat over de aantrekkingskracht tussen een jonge jongen en een iets oudere vrouw, die beiden uit hun eigen leven willen losbreken.  \n  \nIn de romans van Wessel te Gussinklo en Tobi Lakmaker staat de getroubleerde jongeling centraal. In Op weg naar De Hartz van Te Gussinklo wordt het verhaal vervolgd van Ewout Meijster, de jongen uit De hoogstapelaar. Met dat boek won Te Gussinklo in 2019 deze prijs al. Volgens de jury zuigt Te Gussinklo je mee in de gedachtenwereld van een vertwijfeld individu. Dat is ook te zeggen over debutant Tobi Lakmaker die in De geschiedenis van mijn seksualiteit beschrijft hoe verwarrend seks, gender en liefde kunnen zijn. 'Een kwetsbaar debuut over de zoektocht naar intimiteit', stelt de jury.  \n  \nDe vijf genomineerde boeken werden gekozen uit maar liefst 495 ingezonden titels (verschenen tussen 1 juli 2020 en 30 juni 2021). Donderdag 11 november wordt de winnaar bekendgemaakt.","intensity":0,"negativity":0,"cluster_id":18,"similar_texts":"text581"},{"id":"42","publisher":"Trouw","date":"2021-10-08","url":"https://krant.trouw.nl/titles/trouw/8321/publications/1375/articles/1460071/8/2","title":"Etnisch profiel reden tot zorg in Raad van Europa","text":"De Nederlandse rechtbank heeft door te stellen dat etniciteit mag meewegen bij beslissingen van de marechaussee etnisch profileren 'genormaliseerd'. Dat schrijft Momodou Malcolm Jallow, algemeen rapporteur voor de bestrijding van racisme en intolerantie aan demissionair ministers Ferd Grapperhaus (justitie) en Kajsa Ollongren (binnenlandse zaken). Jallows brief is ingezien door Trouw.\n\nSerieuze bezorgdheid\n\nDe algemeen rapporteur is verbonden aan de Raad van Europa en heeft als taak om ongelijke behandeling te bestrijden. Jallow schrijft aan de Nederlandse ministers dat de uitspraak van de rechtbank 'reden is tot serieuze bezorgdheid'.  \n  \nIn september oordeelde de rechtbank in Den Haag dat de Nederlandse marechaussee bij grenscontroles mag kijken naar etniciteit. Een coalitie van maatschappelijke organisaties, waaronder Amnesty, en burgers waaronder Eindhovenaar en ex-gemeenteraadslid Mpanzu Bamenga, hadden bij de rechter geëist dat etnisch profileren door de marechaussee verboden zou worden.\n\nSlechts een aanwijzing\n\nDe rechter oordeelde echter dat de marechaussee etniciteit alleen gebruikt als onderdeel van een risicoprofiel dat ook uit andere kenmerken bestaat. Ook kan etniciteit volgens de rechtbank een aanwijzing zijn voor iemands nationaliteit, waar de marechaussee op dient te controleren. De eisers in de zaak willen in hoger beroep gaan.  \n  \nMomodou Jallow waarschuwt in zijn brief dat Nederland internationale verdragen heeft getekend waarin het belooft discriminatie tegen te gaan.  \n  \nOok wijst Jallow op twee resoluties die zijn aangenomen door de Raad van Europa. Daarin staat dat de landen die lid zijn van de Raad etnisch profileren zorgwekkend vinden en dat ze racisme tegen zwarte mensen willen tegengaan.\n\nNiet bindend\n\nDe teksten roepen volgens Jallow lidstaten ook op om \"etnisch profileren te veroordelen en te verbieden in nationale wetgeving\". Ook zouden lidstaten volgens de resoluties \"structurele discriminatie tegen moeten gaan op alle gebieden, ook in het politieapparaat en in het erechtssysteem\". Resoluties zijn documenten van de Raad van Europa waarin wordt uitgedrukt wat voor beleid de lidstaten willen voeren. Ze zijn niet juridisch bindend, maar schetsen een moreel kader.  \n  \nHet ministerie van justitie kon gisteren niet reageren op de zorgen van de algemeen rapporteur. Het ministerie van binnenlandse zaken verwees naar dat van justitie.","intensity":0,"negativity":0,"cluster_id":17,"similar_texts":"text217"},{"id":"43","publisher":"Trouw","date":"2021-10-09","url":"https://krant.trouw.nl/titles/trouw/8321/publications/1376/articles/1460746/3/1","title":"Excuses rechters voor hun rol in toeslagenaffaire","text":"Rechters maken excuses voor hun rol in de toeslagenaffaire. In een evaluatie van haar eigen handelen tussen 2010 en 2020 concludeert de beroepsgroep dat de rechtspraak ouders in kindertoeslagzaken niet altijd de bescherming bood die zij verdienden. Maar die benadeling van gezinnen lag volgens de bestuursrechters niet alleen aan henzelf: het rapport wijst ook naar de wetgever en de Raad van State.  \n  \nDe hoogste rechter legde in navolging van de Belastingdienst zelf de wettelijke regels rond de kinderopvangtoeslag streng uit, stelt de rechtspraak. De 'alles-of-niets'-benadering werd gehanteerd, op grond waarvan ouders in het geheel geen recht op kinderopvangtoeslag hadden als zij niet konden aantonen dat zij alle kosten voor kinderopvang hadden betaald. Die harde uitleg heeft geleid tot de terugvordering van grote, al eerder verstrekte, voorschotten, waardoor talloze ouders in de financiële problemen raakten. Uit de evaluatie, waarvoor de reflectiewerkgroep onder meer uitspraken bekeek en gesprekken voerde met rechters, blijkt dat de meeste bestuursrechters de benadering van de Raad van State hebben gevolgd. Zij zagen weinig of geen mogelijkheid om af te wijken van 'alles-of-niets'-uitleg.  \n  \nEind vorig jaar concludeerde de parlementaire ondervragingscommissie over de toeslagenaffaire juist dat die ruimte voor nuance er wél was. De rechtspraak kreeg harde verwijten. Jarenlang keurde zij de werkwijze van de Belastingdienst goed, terwijl de 'spijkerharde uitvoering' niet dwingend uit de wet volgde.  \n  \nDe rechtspraak is het oneens met die conclusie, blijkt uit haar eigen rapport. Als reden voor het volgen van de 'alles-of-niets-uitleg' van de Raad van State dragen rechters het belang aan dat wettelijke regels in het hele land op dezelfde manier worden toegepast. Bovendien wilden ze ouders niet blij maken met een dode mus. Zou de Belastingdienst in hoger beroep gaan, dan zou de ouder alsnog ongelijk krijgen: de Raad van State hield immers tot 2019 vast aan de strikte uitleg. Overigens trok de rechtbank Rotterdam in 2014 wel bij de Raad van State aan de bel met zorgen over de gekozen lijn.  \n  \nNu erkent de rechtspraak dat het structureel volgen van de benadering van de Raad van State een ongunstig effect heeft gehad: de hogerberoepsrechter ontving daardoor amper signalen van het onrecht dat ouders in kinderopvangtoeslagzaken werd aangedaan, waardoor de affaire zich lang kon voortslepen. Henk Naves, voorzitter van de Raad voor de rechtspraak, zegt dat rechters soms activistischer mogen zijn.  \n  \nRechters moeten 'meer gewicht toekennen aan de rechtsbescherming van het individu dan aan het waarborgen van de rechtseenheid en rechtszekerheid', luidt de conclusie van de werkgroep. \"Als je het rapport ziet, de openheid, de kwetsbaarheid daarin, waarin we heel gedetailleerd beschrijven hoe mensen in de kou bleven staan, dan mag je in het rapport een excuses lezen\", zegt Naves.  \n  \nOok de Raad van State onderzoekt de eigen rol in de affaire, die vele ouders dupeerde en leidde tot de val van het kabinet.","intensity":0,"negativity":0,"cluster_id":44,"similar_texts":"text46"},{"id":"44","publisher":"NRC Handelsblad","date":"2021-10-08","url":"https://www.nrc.nl/nieuws/2021/10/07/fotograaf-nico-koster-mocht-alles-doen-met-karel-appel-a4061050#20211008-79849-204","title":"Fotograaf Nico Koster mocht alles doen met Karel Appel ","text":"Fotoboek Fotograaf Nico Koster maakte een fotobiografie van de gloriejaren van Karel Appel.,Vliegtuigfabrikant Fokker vroeg Karel Appel in 1982 om een F28 Fellowship te beschilderen, als blikvanger voor de grote luchtvaartshow in Parijs. Neerlands beroemdste naoorlogse kunstenaar transformeerde een houten model van het toestel tot Big Bird, een vogel in bonte kleuren. Een vrolijk foto-onderwerp voor De Telegraaf . Staffotograaf Nico Koster vloog ervoor naar New York, de woonplaats van Appel. Hij portretteerde de kunstenaar met zijn Big Bird voor de twee torens van het World Trade Center. De kunstenaar houdt de F28 in handen; op sommige foto’s lijkt het alsof het verkeerstoestel op de Twin Towers afvliegt.Ter gelegenheid van Appels honderdste geboortejaar (de kunstenaar overleed in 2006 op 85-jarige leeftijd) publiceert Koster (1940) zaterdag 9 oktober de fotobiografie Appel. Een leven in foto’s. De Twin Tower-foto’s ontbreken uiteraard niet, maar in het boek staan ook vele niet eerder gepubliceerde opnamen.\n\nSchilders en bandieten rijden in Rolls-Royces. Het volk komt aan de macht\n\nKarel Appel schilder\n\nRuim dertig jaar volgde Koster de flamboyante kunstenaar. Hij zocht hem op in zijn ateliers in Parijs en New York, reisde samen met hem naar Tokio en portretteerde hem in gezelschap van vrienden en collega’s. Ze konden het goed met elkaar vinden, zegt Koster. „Als ik bij Appel was, kon ik altijd doen wat ik wilde.”Voor de kerstkrant van 1976 vroeg de redactie van De Telegraaf aan Koster om een bijzondere foto van Appel. Kosters idee om de schilder in Parijs te portretteren met een andere stamgast op de pagina’s van de ochtendkrant, FC Barcelona-vedette Johan Cruijff, viel in goede aarde. Koster belde daarop met zijn vriend om het voorstel te bespreken. „Cruijff? Nog nooit van gehoord”, antwoordde Appel. Niet veel later maakte Koster foto’s van Cruijff op atelierbezoek bij Appel en van een gezamenlijk dinertje in het Parijse sterrenrestaurant La Tour d’Argent.\n\nJohan Cruijff in het atelier van Karel Appel.\n\nFoto Nico Koster\n\nIn Appel. Een leven in foto’s staan ook foto’s van de kunstenaar met cabaretier Toon Hermans, een halfnaakte modeontwerpster Fong Leng en koningin Beatrix. Aandoenlijk zijn de foto’s waarop Appel poseert naast zijn Rolls-Royces. Hij had er verschillende. In 1977 portretteerde Koster hem met een wit exemplaar bij vishandel Dolfijn in Den Haag. Vijf jaar later met een lichtblauwe in Wooster Street in New York.„Schilders en bandieten rijden in Rolls-Royces”, zei kapperszoon Appel in 1963 tegen dichter Simon Vinkenoog die een boek over hem publiceerde. „Het volk komt aan de macht. Gewone jongens zijn het, rijk als goden, die de wereld overvliegen, fijne huizen bewonen.”\n\n‘Appel. Een leven in foto’s’ kost 30 euro en is een uitgave van Waanders en Jaski Gallery in Amsterdam. De galerie exposeert van 9 t/m 24/10 een selectie foto’s uit het boek. Inl: jaski.nl\n\nKarel Appel in 1982 in New York met zijn tweede echtgenote Harriet de Visser en een van zijn Rolls Royces.\n\nFoto Nico Koster\n\nNieuwsbrief\n\nNRC In Beeld\n\nDe mooiste fotografie en de beste tips, geselecteerd door de fotoredactie\n\nInschrijven\n\nEen versie van\n\ndit artikel\n\nverscheen ook in\n\nNRC Handelsblad\n\nvan 8 oktober 2021\n\nEen versie van\n\ndit artikel\n\nverscheen ook in\n\nNRC in de ochtend\n\nvan 8 oktober 2021","intensity":0,"negativity":0,"cluster_id":41,"similar_texts":"text775"},{"id":"45","publisher":"De Volkskrant","date":"2021-10-08","url":"https://krant.volkskrant.nl/titles/volkskrant/7929/publications/1380/articles/1460079/22/4","title":"Française Barennes coach basketbalsters","text":"BasketbalJulie Barennes is de bondscoach van de Nederlandse basketbalsters. De voormalig Franse basketbalprof en huidige clubcoach van de Franse kampioen Basket Landes volgt Hakim Salem op. Met Barennes (35) willen de Nederlandse basketbalsters zich kwalificeren voor het EK van 2023. 'Met haar ervaring als speelster en coach van de Franse kampioen verwachten we een nieuwe richting in te kunnen slaan', zegt technisch directeur ad interim Kathman.","intensity":0,"negativity":0,"cluster_id":18,"similar_texts":"text256"},{"id":"46","publisher":"De Volkskrant","date":"2021-10-08","url":"https://krant.volkskrant.nl/titles/volkskrant/7929/publications/1380/articles/1460079/22/5","title":"Geen succes voor Van Marwijk en Advocaat","text":"VoetbalBondscoach Bert van Marwijk heeft met de Verenigde Arabische Emiraten in de WK-kwalificatie een nederlaag geïncasseerd. De thuiswedstrijd tegen Iran in Dubai eindigde in 0-1. Feyenoorder Alireza Jahanbakhsh was basisspeler bij Iran. In dezelfde poule wacht bondscoach Dick Advocaat met Irak nog altijd op de eerste overwinning. De thuiswedstrijd tegen Libanon, die in Doha werd gespeeld, eindigde in 0-0.  \n  \nIrak speelt dinsdag in Dubai tegen de Emiraten.","intensity":0,"negativity":0,"cluster_id":25,"similar_texts":"text31"},{"id":"47","publisher":"Trouw","date":"2021-10-08","url":"https://krant.trouw.nl/titles/trouw/8321/publications/1375/articles/1460071/10/2","title":"Gemeente Scherpenzeel blijft toch onafhankelijk","text":"Minister Kajsa Ollongren van Binnenlandse Zaken zet een streep door de plannen om van Scherpenzeel en Barneveld in 2023 één gemeente te maken. In een brief aan de Provinciale Staten van Gelderland liet ze gisteren weten dat ze het herindelingsadvies van de provincie niet overneemt. Volgens het provinciebestuur was herindeling de beste oplossing voor Scherpenzeel om in de toekomst daadkrachtig te kunnen blijven. Maar volgens de minister is er te weinig steun, en heeft de gemeente de bestuurskrachtproblemen \"met meer urgentie\" aangepakt.","intensity":0,"negativity":0,"cluster_id":49,"similar_texts":"text564"},{"id":"48","publisher":"NRC Handelsblad","date":"2021-10-08","url":"https://www.nrc.nl/nieuws/2021/10/07/gerritsen-en-lakmaker-bij-kanshebbers-boekenbon-literatuurprijs-2021-a4061039#20211008-79849-204","title":"Gerritsen en Lakmaker bij kanshebbers Boekenbon Literatuurprijs 2021 ","text":"Boekenbon Literatuurprijs 2021 Esther Gerritsen, Wessel te Gussinklo en Tobi Lakmaker zijn kanshebbers voor de Boekenbon Literatuurprijs 2021. Samen met de Vlamingen Peter Terrin en Chris De Stoop dingen zij mee naar de prijs, die op 11 november wordt toegekend.,Esther Gerritsen, Wessel te Gussinklo en Tobi Lakmaker zijn drie van de vijf kanshebbers op de Boekenbon Literatuurprijs 2021, een van de grootste boekenprijzen van Nederland. Samen met de Vlamingen Peter Terrin en Chris De Stoop dingen zij mee naar de prijs van 50.000 euro, die op 11 november wordt toegekend. De jury koos daarmee een shortlist met vier romans en één non-fictiewerk, zo werd deze donderdag bekendgemaakt. Gerritsen is genomineerd met haar achtste roman De terugkeer, over een gezin dat herenigd wordt waarbij een louche geschiedenis opborrelt. Wessel te Gussinklo is opnieuw genomineerd voor de prijs die hij twee jaar geleden won met De hoogstapelaar, nu met Op weg naar De Hartz, waarin hij zijn vaste alter ego Ewout Meyster kennis laat maken met (mannelijke) onmacht. De verrassing op de shortlist is Tobi Lakmaker, met 27 jaar ook de jongste genomineerde, dit voorjaar gedebuteerd met de vileine autobiografie vol bravoure De geschiedenis van mijn seksualiteit. De Vlaamse journalist Chris De Stoop is de enige non-fictieauteur op de lijst: met Het boek Daniel schreef hij literaire true crime, over de roofmoord op zijn oom. Peter Terrins negende boek, Al het blauw, is een „intense, melancholische roman over de onontkoombare noodzaak van verbinding en het brandende verlangen om je los te maken”, aldus het juryrapport.\n\nLees ook: Rijneveld, Gerritsen, Van der Heijden bij kandidaten voor Boekenbonprijs\n\nGeen Rijneveld, Van Essen Daarmee vielen ook enkele romans af die hoge ogen gooiden in kritieken – en prijkten op de shortlist van de Libris Literatuurprijs 2021, waarvan de beoordelingstermijn een halfjaar overlapte met die van de Boekenbonprijs. Afgevallen is Merijn de Boers De Saamhorigheidsgroep, dat de BNGBank Literatuurprijs won, net als de tweede roman Mijn lieve gunsteling van Marieke Lucas Rijneveld. Ook de dit jaar verschenen zinderende roman Raam, sleutel van Robbert Welagen en het spektakelstuk Stemvorken van A.F.Th. van der Heijden haalden de laatste vijf niet, evenmin als de verhalenbundel Een man met goede schoenen van Rob van Essen. Non-fictie was al in geringe mate aanwezig op de longlist: zo ontbrak bijvoorbeeld de bestseller Revolusi van David van Reybrouck. De Boekenbon Literatuurprijs, een voortzetting van de AKO Literatuurprijs, staat open voor fictie en non-fictie – met de reglementaire aantekening dat non-fictie zich moet onderscheiden „door de literaire kwaliteit van het proza”. De jury beoordeelde meer dan 450 boeken, die tussen 1 juli 2020 en 1 juli 2021 verschenen zijn; de Librisprijs, waarnaar alleen romans meedingen, volgt het kalenderjaar.\n\nLees ook: De Boekenbon Literatuurprijs: groot bedrag, maar de reputatie brokkelt af\n\nEen versie van\n\ndit artikel\n\nverscheen ook in\n\nNRC Handelsblad\n\nvan 8 oktober 2021\n\nEen versie van\n\ndit artikel\n\nverscheen ook in\n\nNRC in de ochtend\n\nvan 8 oktober 2021","intensity":0,"negativity":0,"cluster_id":5,"similar_texts":"text222"},{"id":"49","publisher":"De Telegraaf","date":"2021-10-08","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/e19a5e4d0f8098ad9ea9890341c71da2/web/OPS/cciobjects.json&hash=ef4548ccbb541434c574#/pages/30-31","title":"Goede gevoel vasthouden","text":"Goede gevoel vasthouden\n\nNa de succesvolle vorige maand gaat Oranje in Letland weer op jacht naar een overwinning onder herintreder Louis van Gaal. \n\nFOTO ANP\n\nLouis van Gaal, te midden van zijn spelers Stefan de Vrij, Frenkie de Jong, Daley Blind en Steven Berghuis, predikt scherpte in Riga.\n\nFOTO’S PRO SHOTS\n\nNoa Lang overlegt met Jurriën Timber. Basisklant Guus Til kijkt toe.\n\n❮❯\n\nBalletje viel niet goed bij experiment met Luuk de Jong en Wout Weghorst \n\nRIGA Resultaten uit het verleden bieden geen garantie voor de toekomst. Maar om te veronderstellen dat het Nederlands elftal een hele moeilijke avond tegemoet gaat in Riga tegen Letland, is weer het andere uiterste.\n\nBondscoach Louis van Gaal refereerde aan een moeizame 1-0 overwinning in 1997 met FC Barcelona tegen Skonto Riga. „Dit soort wedstrijden zijn altijd moeilijk door de omstandigheden. Het is geen Liverpool, Camp Nou, Juventus of Turkije thuis. Zulke tegenstanders komen misschien driemaal over de middenlijn, maar krijgen dan vaak zoveel ruimte dat ze tot kansen komen en kunnen scoren.”\n\nNatuurlijk moet de bondscoach in het Baltische staatje met zijn internationals waken voor onderschatting. Tegenover die ervaring van Van Gaal staat echter dat Oranje in vier eerdere ontmoeting met de Letten viermaal won, met een doelsaldo van dertien voor en 0 (!) tegen. De laatste keer was in maart toen in de Johan Cruijff ArenA met 2-0 werd gewonnen, door treffers van Steven Berghuis en Luuk de Jong. Het was van de eerstgenoemde zijn eerste doelpunt in dienst van Nederland.\n\n„Nee, die wedstrijd tegen Letland heb ik niet bekeken”, aldus Van Gaal. „Dit wordt toch iets anders. Het liefst zie ik een duel van de tegenstander van afgelopen periode. Dan is de kans het grootst dat je spelers ziet die de coach ook tegen ons zal opstellen”, aldus Van Gaal, die zei op corners geoefend te hebben met zijn internationals. In de vorige ontmoeting kreeg Oranje dertien hoekschoppen te nemen, zonder enig rendement. „We hebben nu zelfs een variant geoefend. Afwachten of die eruit komt.”\n\nHet Nederlands elftal moet tegen de nummer 135 van de FIFA-wereldranglijst – ingeklemd tussen Ethiopië en Togo – vooral het goede gevoel vasthouden na de drie interlands vorige maand onder herintreder Van Gaal. Met drie punten en een walk-over maandag tegen Gibraltar houdt Oranje de leiding in Groep G. Daarna kan het zich volgende maand bij Montenegro of thuis tegen Noorwegen verzekeren van kwalificatie voor het WK 2022 in Qatar.\n\nOok speltechnisch zal Nederland willen voortborduren op het groeiende vertrouwen in het door de spelers zo gewilde 4-3-3-systeem. Dat lijkt in deze fase ook het uitgangspunt van de bondscoach tegen Letland. Hij zal daarom qua opstelling en speelwijze niet veel afwijken van zijn keuzes tegen Noorwegen, Montenegro en Turkije, dat vorige maand met liefst 6-1 werd verslagen. „Het zal zo zijn dat wij aanvallen en Letland verdedigt. Of ik moet verrast worden.”\n\nIn feite hoeft Van Gaal alleen de geschorste Georginio Wijnaldum te vervangen. De reserve-aanvoerder werd tegen de Turken in de 61e minuut vervangen door Guus Til. Toen koos de bondscoach voor de loper van Feyenoord om zo de kwaliteiten van Memphis Depay het beste tot uiting te laten komen. Hoewel zijn naam niet werd genoemd, mag Til rekenen op een basisplaats. „Het is allemaal niet zo moeilijk. Ik ben eruit. Het is heel belangrijk dat we Memphis ondersteunen, maar ik wil de bondscoach van Letland niet wijzer maken dan hij is.”\n\nWel liet Van Gaal doorschemeren niet met een lange spits te starten. Geen Luuk de Jong of Wout Weghorst in de basis. „Ik denk het niet, maar snap de vraag”, aldus Van Gaal, die zei dat het balletje op de training niet goed viel toen hij experimenteerde met die twee samen in de punt van de aanval. Het zal hem er niet van weerhouden er toch voor te kiezen als het nodig is. Zoals hij ook de optie Noa Lang open houdt. „Hij heeft bevestigd wat wij van hem dachten. Wij zagen in hem een creatieve speler en dat blijkt hij ook te zijn. Zo iemand kun je nodig hebben tegen Letland.”\n\nVermoedelijke opstelling: Bijlow; Dumfries, De Vrij, Van Dijk, Blind; Til, De Jong, Klaassen; Berghuis, Depay, Gakpo.\n\nGuus Til vervanger van\n\ngeschorste Wijnaldum","intensity":0,"negativity":0,"cluster_id":57,"similar_texts":"text377"},{"id":"50","publisher":"NRC Handelsblad","date":"2021-10-08","url":"https://www.nrc.nl/nieuws/2021/10/07/hackaanval-legt-groot-deel-industrieconcern-vdl-plat-a4061144#20211008-79849-102","title":"Hackaanval legt groot deel   industrieconcern  VDL plat","text":"Cybercriminaliteit VDL, een van de grootste industrieconcerns van Nederland, is geraakt door hackers. Donderdag lagen tientallen fabrieken  stil.  ,Hackers hebben woensdagnacht in één keer een groot deel van het Nederlandse industrieconcern VDL Groep platgelegd. VDL, een conglomeraat dat bestaat uit 105 bedrijven, lag donderdag plat door een grootschalige cyberaanval. Dat meldt een woordvoerder van het bedrijf aan NRC. Wie er achter de aanval zit, is nog niet bekend. De cyberaanval was gericht op het hoofdkantoor, maar maakte computers en servers in verschillende bedrijfstakken, ook in het buitenland, onklaar. Uit voorzorg zijn andere computersystemen die nog lijken te werken toch uitgeschakeld, om te voorkomen dat hackers daar ook hun slag slaan of data stelen.In de autofabriek van VDL Nedcar in Born is de productie donderdagochtend niet begonnen. Medewerkers die geen toegang nodig hebben tot online systemen, zoals bijvoorbeeld lassers, konden wel aan de slag, maar veel fabrieken zijn preventief niet opgestart. Eerst onderzoekt VDL met behulp van eigen en externe IT-experts of de systemen geïnfiltreerd zijn en kunnen worden hersteld.Vorig jaar was VDL ook al het doelwit van een hackaanval, maar die werd tijdig afgeweerd. Inloggegevens van het bedrijf, buitgemaakt door Russische hackers, werden toen te koop aangeboden aan cybercriminelen die vervolgens een inbraakpoging deden bij VDL.Zo’n grootscheepse aanval die midden in nacht wordt uitgevoerd lijkt op het standaard scenario van een ransomware-aanval. VDL wil nog niet bevestigen dat het om gijzelsoftware gaat - hoewel veel bedrijven door dit soort hackers getroffen worden. Gijzelen van bestandenCybercriminelen persen op grote schaal bedrijven af door hun bestanden te gijzelen (door ze in één klap te versleutelen) en te dreigen gestolen informatie publiek te maken. De afpersers vragen doorgaans tussen de 0,5 en de 2 procent van de jaaromzet aan losgeld. De omzet van VDL in 2020 bedroeg 4,7 miljard euro. Het concern, dat ruim 15.000 werknemers telt, wil niet ingaan op de vraag of er losgeld is geëist.Een reden dat VDL zijn servers preventief afsloot is om te voorkomen dat via het VDL-netwerk klanten en toeleveranciers slachtoffer worden of dat gevoelige data kunnen lekken. Een van VDL’s dochterbedrijven is een onmisbare toeleverancier van ASML, fabrikant van lithografiemachines. Een belangrijk gedeelte van de jongste generatie chipmachines wordt door VDL ETG in Eindhoven gemaakt. Een andere leverancier van zulke geavanceerde apparatuur heeft ASML niet zomaar gevonden. De twee bedrijven wisselen veel waardevolle technische informatie met elkaar uit. Twee jaar geleden hebben Brabantse bedrijven cyberweerbaarheidscentrum Brainport opgericht, speciaal voor de hightech- en de maakindustrie. Deze instantie wordt door het Nationaal Cybersecurity Center op de hoogte gehouden wordt van acute dreigingen en kwetsbaarheden in veelgebruikte bedrijfssoftware. Ondanks die maatregelen hebben de hackers toch weten in te breken bij VDL.\n\nEen versie van\n\ndit artikel\n\nverscheen ook in\n\nNRC Handelsblad\n\nvan 8 oktober 2021\n\nEen versie van\n\ndit artikel\n\nverscheen ook in\n\nNRC in de ochtend\n\nvan 8 oktober 2021","intensity":0,"negativity":1,"cluster_id":51,"similar_texts":"text607"},{"id":"51","publisher":"De Telegraaf","date":"2021-10-09","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/70b496231f7efb18e81c722c0b0eb562/web/OPS/cciobjects.json&hash=7765329b0f561fd8fb7b#/pages/54","title":"Het grote plan met Sangaré","text":"Het grote plan met Sangaré\n\nDe laatste weken vaker bejubeld dan verguisd in Eindhoven: Ibrahim Sangaré. Hij ontpopt zich ook als doelpuntenmaker, zoals onlangs tegen Sparta. \n\nFOTO ANP/HH\n\nMiddenvelder van PSV en Ivoorkust laat kritiek verstommen\n\nIbrahim Sangaré is een van de meest besproken voetballers van de Eredivisie de laatste weken. Zijn trainer Roger Schmidt beschouwt de middenvelder van PSV als een van de beste spelers van de Eredivisie. Sommige analisten zien hem als een rem in de aanvalsopbouw, omdat hij zoveel ballen zou verliezen. Een enkeling stelt dat beeld nu bij.\n\ndoor Wilber Hack\n\nJean Musampa, voormalig speler van Go Ahead Eagles en tegenwoordig als zaakwaarnemer verbonden aan JBM Sports Management, heeft nooit aan Sangaré (23) getwijfeld. De broer van voormalig Ajacied Kiki Musampa is de ontdekker van de speler. Hij ging een jaar of zeven geleden kijken naar een spits bij AS Denguélé, de club in Ivoorkust waar Sangaré als tiener voor uitkwam. Die viel zo op tijdens de warming-up dat Musampa speciaal op hem ging letten. \n\nDoor zijn contacten met - als zaakwaarnemer van - Cheick Tioté, de voormalige speler van onder meer Roda JC en FC Twente die op 30-jarige leeftijd overleed, kwam Musampa in Ivoorkust terecht. „Sangaré hield een balletje hoog. De coördinatie met dat lange lichaam was perfect”, zegt Musampa, die afwisselend kantoor houdt in Londen en Marbella. „Hij speelde als nummer tien. Ik was zo onder de indruk dat ik contact heb gezocht. Hij bleek geboren te zijn op 2 december, dezelfde dag als mijn zoon. Ik heb meteen gezegd: ’jij bent mijn voetbalzoon’.”\n\nSangaré was op dat moment zestien. Musampa liet hem bij Olympique Marseille aan het Europese voetbal proeven. Hij stelde vervolgens een plan op. Tot zijn achttiende zou de speler in Ivoorkust blijven. Musampa nam de zorg op zich, steunde Sangaré financieel en ging twee, drie keer per jaar bij hem in Abidjan op bezoek. \n\n„Toen ik hem leerde kennen, zat hij nog niet bij de jeugdselecties van Ivoorkust. Twee jaar later wel”, vertelt Musampa. „Hij was opgeroepen om in Rwanda de Afrika Cup Onder 19 en voor lokale voetballers te spelen. Dat is natuurlijk een prachtig podium. Maar hij ging liever op proef bij Toulouse. Daar bleef hij een maand. Hij maakte er een goede indruk, maar moest terug omdat zijn visum afliep. In maart werd de trainer ontslagen. In april ging hij weer een maand, zodat ook de nieuwe trainer hem kon bekijken.”\n\nToulouse speelde zich in de laatste seconden van de laatste speeldag veilig. Sangaré tekende een contract, werd overgeheveld naar de A-selectie en ging niet meer terug naar de jeugd. „Bij Toulouse stond hij op de radar van heel wat clubs. Die komen vanzelf. Ik kreeg een uitnodiging van Arsenal. Daar hadden ze driehonderd pagina’s met analyses en data van zijn spel. Thomas Partey was echter de eerste keus.”\n\nSangaré kon uiteindelijk kiezen tussen Southampton en PSV. De keuze voor de Eindhovense club was een bewuste. Dat hij met Toulouse in de onderste regionen speelde, woog zwaar mee. „Ik dacht dat hij voor de Premier League zou kiezen. Maar hij vond PSV ook goed”, zegt Musampa. „Hij vroeg: ’papa, wat moet ik kiezen?’. Hij wilde voetballen en niet ten koste van alles naar de Premier League. PSV speelt altijd in de top en voetbalt in de Champions League of Europa League. Hij kan altijd de stap nog maken.”\n\nDe voetballer uit Ivoorkust verbond zich voor vijf jaar aan PSV. „Daar zit hij voorlopig goed”, zegt zijn zaakwaarnemer. „Vorig jaar kreeg hij kritiek. Hij voegde zich pas eind september bij PSV en moest zijn medespelers nog leren kennen. Toen ik hem voor het eerst aansprak, viel me meteen op hoe hij ermee bezig was om de top te bereiken. Sangaré is een topgozer. Een vriendelijke jongen die nooit zeurt en keihard werkt.”\n\nMusampa krijgt steeds meer signalen van clubs die Sangaré volgen. De zaakwaarnemer denkt dat hij alles in zich heeft om te slagen in de Premier League. „Laat hem eerst het seizoen maar eens afronden”, zegt Musampa, die denkt dat er dan nog weinig criticasters over zijn. Zeker nu Sangaré, die in de jeugd als spits begon, zijn dominante rol combineert met scoren, verstomt de kritiek snel. \n\nSchmidt heeft nooit aan Sangaré getwijfeld. „Hij is altijd al belangrijk geweest voor PSV. Hij is creatief en neemt zijn verantwoordelijkheid”, aldus de trainer. „We hebben er over gesproken dat hij minder onnodige overtredingen moet maken en minder balverlies moet lijden. Hij kan nu agressief spelen zonder fouten. Technisch is het een speler van topniveau. Hij kan creatieve oplossingen vinden. Nu hij ook gaat scoren, wordt zijn waarde alleen maar groter.”\n\n’Het beeld dat hij vaak balverlies lijdt,\n\nis door een paar mensen ingegeven’","intensity":0,"negativity":0,"cluster_id":2,"similar_texts":"text150"},{"id":"52","publisher":"De Volkskrant","date":"2021-10-08","url":"https://krant.volkskrant.nl/titles/volkskrant/7929/publications/1380/articles/1460079/2/1","title":"Hof Warschau verklaart Poolse recht boven dat van Europa: een bom onder Europese rechtsorde","text":"De uitspraak luidt een nieuwe fase in van de juridische veldslag tussen Polen en de EU. Als de Poolse regering besluit het oordeel hierna wetsgeldig te maken, plaatst ze het land feitelijk buiten de Europese rechtsorde. Dat heeft grote gevolgen voor Polen en de EU. Uitspraken van het Europees Hof in Luxemburg zijn dan mogelijk niet meer geldig in Polen. En als één lidstaat besluit om uit de Europese rechtsorde te stappen, vreest Brussel een domino-effect.  \n  \nIn de gangen van de Europese instituties wordt deze zaak potentieel erger dan Brexit beschouwd. De rechtsorde van de EU is gebaseerd op het gegeven dat Europees recht altijd voor nationaal recht gaat. De Poolse premier Mateusz Morawiecki heeft de zaak namens de regering eerder dit jaar voorgelegd aan het Constitutioneel Hof, dat in feite opereert als een verlengstuk van de ultranationalistische regeringspartij Recht en Rechtvaardigheid. Na een harde uitspraak van het Europees Hof in Luxemburg eerder dit jaar over het benoemen van rechters in Polen, vond de regering in Warschau het hoog tijd om het EU-recht eens onder de loep te nemen.  \n  \nPolen bestrijdt de uitspraken van het Europees Hof in Luxemburg, hoewel die bindend zijn. In juli legde het Poolse Constitutioneel Hof een oordeel naast zich neer over de omstreden Tuchtkamer, die Poolse rechters disciplineert. Het Europees Hof oordeelde dat dit rechtsorgaan zijn activiteiten moet staken. Maar volgens de Polen was dat in strijd met de Poolse grondwet en mocht de Tuchtkamer gewoon doorgaan. Dit brisante oordeel was een voorzet voor de symbolische uitspraak van gisteren, waarmee de scheiding der geesten compleet is.  \n  \nDe uitspraak van gisteren had enkele maanden eerder moet vallen, maar werd keer op keer uitgesteld. De belangrijkste reden daarvoor is dat de Europese Commissie een grote troef in handen heeft: het coronaherstelplan van Polen moet nog worden goedgekeurd, waarna de Europese herstelfondsen naar de staatskas kunnen vloeien. Sinds eind vorig jaar is er een mechanisme van kracht dat EU-fondsen koppelt aan het naleven van de rechtsstaat, waar de Commissie nu gebruik van maakt. Het Constitutioneel Hof wilde wachten met zijn explosieve oordeel totdat dit was afgewikkeld. Maar Brussel weigerde dit spel mee te spelen.  \n  \nNu moet de EU reageren op deze juridische cavaleriecharge van de Polen. Ook de Poolse regering heeft nog een troef in handen: zolang ze besluit de uitspraak niet wetsgeldig te maken, komt het EU-recht in limbo terecht. Op die manier wordt het inzet in een riskante onderhandelingstactiek van Warschau om alsnog de EU-fondsen op tafel te krijgen.  \n  \nEuropees commissaris Reynders (Justitie) kondigde aan dat de Commissie 'alle middelen' zal inzetten. Het dichtdraaien van de EU-geldkraan naar Warschau hoort daarbij. Europarlementariërs drongen daar gisteren al op aan. Reynders: 'We tolereren geen afwijking van het primaat van het Europese recht en van de bindende kracht van uitspraken van het Hof van Justitie in Luxemburg. Dat is het hart van de EU.'  \n  \nBrussel zal vermoedelijk naar het Europees Hof stappen, een langdurige procedure waarbij Polen het Hof niet erkent. Sneller en pijnlijker zijn financiële sancties. Een goede besteding van EU-geld is immers niet gegarandeerd als Poolse rechters naar believen EU-wetten interpreteren en het Hof niet als eindarbiter accepteren.","intensity":0,"negativity":1,"cluster_id":40,"similar_texts":"text582"},{"id":"53","publisher":"Algemeen Dagblad","date":"2021-10-09","url":"https://krant.ad.nl/titles/algemeendagblad/7908/publications/26548/articles/1460750/62/1","title":"Iedereen praat al over Gavi","text":"### Doorbraak van tiener is de grootste winst voor finalist Spanje\n\nMet twee spetterende halve finales mocht de Final Four van de Nations League er deze week best zijn. De Belgen gingen alweer kopje onder tegen de Fransen en Spanje klopte de Italianen, de kersverse Europees kampioen.   \n  \nBij Spanje waren er spetterende optredens van Mikel Oyarzabal (24, Real Sociedad) en Ferran Torres (21, Manchester City), maar toch ging het deze week vooral over Pablo Martín Páez Gavira, voetbalnaam 'Gavi'. De prestatie van de net 17-jarige middenvelder van Barcelona tegen Italië was niet beslissend, maar wel indrukwekkend. Dat belooft iets voor de eindstrijd tegen de Fransen, morgenavond in Milaan.  \n  \nGavi komt werkelijk met raketsnelheid richting de top. Op 21 juli debuteerde hij bij Barça in een vriendschappelijk duel, op 29 augustus was hij erbij in La Liga tegen Getafe en op 14 september liet Ronald Koeman hem invallen in de kansloze missie tegen Bayern München in de Champions League. En nu liet Luis Enrique hem dus al debuteren in La Roja tegen de Italianen, die prompt hun reeks van 37 duels zonder nederlaag gebroken zagen worden.   \n  \nEen speler met nog geen 300 minuten speeltijd in de benen bij zijn club FC Barcelona, die nu al schittert. Geeft het Gavi een garantie voor een schitterende loopbaan? Het heeft er alle schijn van. 17 jaar en 62 dagen oud en dan al zo goed in een wedstrijd onder druk. Aan de andere kant: Bojan Krkic was nog jonger toen hij bij de A-ploeg van Barcelona kwam. Ook hij mocht heel snel debuteren in de Spaanse nationale elf. Het bleef bij één interland en inmiddels speelt hij op 31-jarige leeftijd bij Vissel Kobe in Japan.  \n  \nMaar Gavi is een andere speler. Rafael van der Vaart zei het in aanloop naar de wedstrijd nog bij Ziggo Sport. Het talent ziet eruit als 14 jaar, maar in de fysieke duels is hij al ijzersterk. Vraag het Verratti, Jorginho, Barella of Pellegrini maar na woensdagavond. Gavi is bij FC Barcelona de derde van de ploeg die op de vijandelijke helft de meeste ballen verovert. Er zijn ook maar drie spelers in de ploeg van Ronald Koeman die meer luchtduels weten te winnen, waarbij uiteraard de twee centrale verdedigers.\n\nRegisseur\n\nMaar zijn grootste kwaliteit ligt in het creatieve gedeelte. Gavi lijkt een geboren regisseur. Barcelona plukte hem in 2015 weg bij Real Betis. Dat had nog wat voeten in de aarde. Gavi mocht een jaar niet spelen van de Spaanse voetbalbond, omdat Barça de jonge speler op illegale wijze had weggehaald uit Sevilla.   \n  \nDe Spaanse topclub heeft met Ansu Fati, Pedri en Gavi opeens weer goud in handen. Het was waarschijnlijk waarom Frenkie de Jong deze week begon te glimlachen toen hem werd gevraagd naar de kwaliteit van de selectie in Camp Nou. ,,We hebben echt een goede selectie, maar qua namen zijn we nog niet zo ver als de top 4 van Europa'', zei De Jong.  \n  \nDat kan snel gaan. Als Luis Enrique zijn jonge oogappel in San Siro wederom speeltijd geeft en Spanje zou de Nations League ook nog eens winnen, dan is de naam van Gavi al gevestigd. De middenvelder werd in de halve finale naar de kant gehaald toen Italië op 1-2 kwam, na het laatste fluitsignaal sprintte hij naar Sergio Busquets, de man die hem onder zijn hoede heeft genomen.  \n  \nTegen Frankrijk zal hij eventueel moeten opboksen tegen vooral ervaren spelers als Pogba en Rabiot. Invaller Aurélien Tchouaméni van AS Monaco viel daar in en was met 21 jaar de jongste bij Les Bleus. Bij Spanje kregen Yeremy Pino (18, Villeareal) en Bryan Gil (20, Tottenham Hotspur) ook hun kans. De Nations League, voor Spanje vooral het podium voor jonge voetballers om ze snel naam te laten maken.","intensity":0,"negativity":0,"cluster_id":60,"similar_texts":"text892"},{"id":"54","publisher":"Algemeen Dagblad","date":"2021-10-08","url":"https://krant.ad.nl/titles/algemeendagblad/7908/publications/26526/articles/1460072/11/2","title":"In meer gemeenten polsbandje bij kroeg en restaurant","text":"Onder meer Delft, Maastricht, Arnhem, Gouda en Brielle hebben besloten polsbandjes te gebruiken wanneer mensen naar een restaurant, café, theater of bioscoop willen.  \n  \nANP  \n  \nDen Haag  \n  \nDe gasten ontvangen het bandje wanneer ze de QR-code uit de CoronaCheck-app laten zien bij een controlepost, en hoeven de code dan niet meer bij elke voordeur opnieuw te laten zien. Dat moet de controles ook voor de uitbaters gemakkelijker maken. De CoronaCheck blijft wel gewoon te gebruiken voor wie geen polsbandje heeft.  \n  \nOok op de Zuidlaardermarkt die volgende week in het Drentse dorp Zuidlaren wordt gehouden, kunnen mensen met één polsbandje gebruikmaken van de verschillende horeca. Ze hebben geen apart coronatoegangsbewijs nodig voor de paardenmarkt, de kermis en de terrassen.  \n  \nDe polsbandjes zijn alleen geldig op de dag van uitgifte en hebben elke dag een andere kleur, om fraude te voorkomen. Mensen kunnen het bandje alleen afdoen door het stuk te maken, en dan is het ook niet meer geldig. Doorgeven van het bandje is zo niet mogelijk.Den Haag gebruikte de bandjes al, maar breidt het gebied nu uit. De polsbandjes zijn komende week niet alleen geldig op het Plein, maar ook op de Grote Markt en bij het Kurhaus, de Pier en de boulevard in Scheveningen. Elk uitgaansgebied heeft andere bandjes.  \n  \nEerder besloten onder meer de gemeenten Rotterdam, Utrecht, Zwolle, Breda, Alkmaar en Roosendaal al om de polsbandjes in de horeca in te voeren. Roosendaal gebruikt het systeem ook bij de intocht van Sinterklaas.","intensity":0,"negativity":0,"cluster_id":12,"similar_texts":"text94"},{"id":"55","publisher":"De Telegraaf","date":"2021-10-08","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/e19a5e4d0f8098ad9ea9890341c71da2/web/OPS/cciobjects.json&hash=1e55aa30b76f4f9e34e6#/pages/50-51","title":"Inclusieve ’taalles’ voor ambtenaar","text":"Inclusieve ’taalles’ voor ambtenaar\n\nAmbtenaren krijgen tips over ’inclusief’ taalgebruik. \n\nFoto Peter van Zetten\n\n’Dit voelt een beetje als de taalpolitie’\n\ndoor Tanja Verkaik\n\nDEN HAAG Een leidraad voor inclusief taalgebruik die is verspreid onder de ruim negenduizend ambtenaren op het Haagse stadhuis zorgt voor opschudding. „Betuttelend. Dit voelt een beetje als de taalpolitie”, vindt een stadhuismedewerker.\n\nIn het document getiteld Hij, zij of hen? Hoe zorg je dat iedereen meedoet?, dat per e-mail werd verspreid en op het Intranet staat, worden tips gegeven voor inclusief taalgebruik. Denk aan het aanspreken van Hagenaars met ’beste stadgenoot’ in plaats van meneer of mevrouw en het vermijden van het woord bejaarden. Een betere benaming is senioren. Ook wordt als suggestie gegeven om de digitale handtekening in de e-mail aan te passen door de gewenste voornaamwoorden toe te voegen: hij/hem, zij/haar of die/hun bijvoorbeeld. \n\n„Totaal bezopen”, vindt fractievoorzitter Richard de Mos van Hart voor Den Haag. „Ik krijg er spontaan huilbuien van. Zo ingewikkeld is het niet: als iemand Piet heet, spreek je die aan met Piet. Laten we echte problemen oplossen. Als ambtenaren niet weten hoe zij met mensen om moeten gaan, dan moeten zij met pek en veren het stadhuis uit worden gestuurd.”\n\nDick Smakman, sociolinguïst en docent op de Universiteit Leiden, is genuanceerder. „Een richtlijn kan wel nuttig zijn. Het bewust maken is prima, maar je kunt dit niet opdringen, dan gaan mensen zich verzetten. De NS maakte ook een hele poeha van ’beste reiziger’, terwijl ze dit ook gewoon hadden kunnen doorvoeren. Dan had niemand het gemerkt. Uiteindelijk denk ik dat het vanzelf goed komt.”\n\nEen ambtenaar kan zich hier wel in vinden. „Ik sta er neutraal in. Er staan taalkundige suggesties in. In de basis ben ik daar niet op tegen. Bovendien verwachtte ik wel dat dit er een keer aan zat te komen.” Een andere medewerker van het stadhuis vindt het een schot voor open doel. „Ik weet heus wel hoe ik mensen moet aanspreken. Daar heb ik geen boekje voor nodig.”\n\nFatima Faïd van de Haagse Stadspartij is positief. „Hiermee geeft de gemeente het goede voorbeeld. Het is juist belangrijk dat iedereen het gevoel krijgt erbij te horen.”\n\n„Wij willen als werkgever een inclusieve organisatie zijn”, zegt een gemeentewoordvoerder. „Taal en communicatie spelen hierbij een belangrijke rol. We willen taal gebruiken waar ieder individu zich in kan herkennen. Het is bedoeld om onze medewerkers aan te moedigen om stil te staan bij hun eigen taalgebruik.” \n\nStadhuis verdeeld over boekje","intensity":0,"negativity":0,"cluster_id":50,"similar_texts":"text598"},{"id":"56","publisher":"De Telegraaf","date":"2021-10-08","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/e19a5e4d0f8098ad9ea9890341c71da2/web/OPS/cciobjects.json&hash=c8185ea9bcf00c874c07#/pages/12-13","title":"Inclusieve taalles voor ambtenaren","text":"Inclusieve taalles voor ambtenaren\n\nRichard de Mos heeft geen goed woord over voor het inclusieve taalboekje dat ambtenaren onder ogen kregen. „Totaal bezopen.” \n\nFoto Serge LIGTENBERG\n\nHoon in Haags stadhuis over ’betutteling’ \n\ndoor Tanja Verkaik\n\nDEN HAAG Een leidraad voor inclusief taalgebruik die is verspreid onder de ruim negenduizend ambtenaren op het Haagse stadhuis zorgt voor opschudding. „Betuttelend. Dit voelt een beetje als de taalpolitie”, vindt een stadhuismedewerker.\n\nIn het document met de titel Hij, zij of hen? Hoe zorg je dat iedereen meedoet? dat per e-mail werd verspreid en op het Intranet staat, worden tips gegeven voor inclusief taalgebruik. Denk aan het aanspreken van Hagenaars met ’beste stadgenoot’ in plaats van meneer of mevrouw. En het vermijden van het woord bejaarden. Een betere benaming is senioren. Ook wordt als suggestie gegeven om de digitale handtekening in de e-mail aan te passen door de gewenste voornaamwoorden toe te voegen: hij/hem, zij/haar of die/hun. \n\nDoel\n\nHet doel is om ambtenaren aan te moedigen taal te gebruiken waarbij niemand wordt uitgesloten, zo staat in het document. „Totaal bezopen”, vindt fractievoorzitter Richard de Mos van Hart voor Den Haag. „Ik krijg er spontaan huilbuien van. Zo ingewikkeld is het niet: als iemand Piet heet, spreek je die aan met Piet. Laten we echte problemen oplossen. Als ambtenaren niet weten hoe zij met mensen om moeten gaan, dan moeten zij met pek en veren het stadhuis uit worden gestuurd.”\n\nDick Smakman, sociolinguïst en docent op de Universiteit Leiden, is genuanceerder. „Een richtlijn kan wel nuttig zijn. Het bewust maken is prima, maar je kunt dit niet opdringen dan gaan mensen zich verzetten. Anders wek je de suggestie dat je, als je je hier niet aan houdt, een racist bent of seksist. De NS maakte ook een hele poeha van ’beste reiziger’, terwijl ze dit ook gewoon hadden kunnen doorvoeren. Dan had niemand het gemerkt. Uiteindelijk denk ik dat het vanzelf goed komt.”\n\nEen ambtenaar kan zich hier wel in vinden. „Ik sta er neutraal in. Er staan taalkundige suggesties in. In de basis ben ik daar niet op tegen. Bovendien verwachtte ik wel dat dit er een keer aan zat te komen.” De persoon in kwestie verwijst naar het eerdere collegebesluit Strategisch Personeelsbeleid Modern Werkgeverschap, waarin staat dat de gemeente een inclusieve werkgever wil zijn.\n\nEen andere medewerker van ’het ijspaleis’ vindt het wat een schot voor open doel. „Ik weet heus wel hoe ik mensen moet aanspreken. Daar heb ik geen boekje voor nodig.” \n\nFatima Faïd van de Haagse Stadspartij is positief. „Hiermee geeft de gemeente het goede voorbeeld. Het is juist belangrijk dat iedereen het gevoel krijgt erbij te horen.”\n\n„Wij willen als werkgever een inclusieve organisatie zijn”, zegt een gemeentewoordvoerder. \n\n„Taal en communicatie spelen hierbij een belangrijke rol. We willen taal gebruiken waar ieder individu zich in kan herkennen.” \n\n’Richtlijn kan wel nuttig zijn’","intensity":0,"negativity":0,"cluster_id":50,"similar_texts":"text634"},{"id":"57","publisher":"De Volkskrant","date":"2021-10-09","url":"https://krant.volkskrant.nl/titles/volkskrant/7929/publications/1381/articles/1460745/5/1","title":"Infiltrant die werkte voor CIA en AIVD door opdrachtgevers aan lot overgelaten na doodsbedreigingen","text":"Een Nederlander die jarenlang diep geïnfiltreerd was in een terroristisch netwerk, heeft er onder andere voor gezorgd dat het brein achter de aanslag op Bali werd opgespoord en gedood. Ook zijn met zijn inlichtingen een IS-leider in Syrië en twee andere belangrijke terroristen gedood.  \n  \nDe Nederlandse man, die voor zowel de Amerikaanse CIA als de Nederlandse AIVD werkte, wordt bedreigd en is ondergedoken in Nederland. Hij klopte bij de AIVD tevergeefs om hulp aan. Dit blijkt uit onderzoek van de Volkskrant, waarvoor Amerikaanse berichten zijn ingezien en is gesproken met directbetrokkenen.  \n  \nDe Nederlander kwam in 2003 in contact met de CIA, die een gezamenlijke operatie opzette met de AIVD. De man wist de terroristische organisatie Jemaah Islamiyah binnen te komen, die banden heeft met Al Qaida en verschillende aanslagen pleegde. In 2005 slaagde de Nederlander, door de Volkskrant Eduard genoemd, erin om de locatie van Azahari Husin te achterhalen waarna de Indonesische politie hem doodde. Azahari Husin was een van de meest gezochte terroristen van Azië.  \n  \nEduard had veelvuldig contact met de CIA en sprak tweemaal per jaar met de AIVD. Zijn eerste missie kwam in 2007 ten einde toen de dreiging van islamitisch terrorisme in Indonesië was afgenomen. Van 2016 tot 2018 infiltreerde hij wederom in het terroristennetwerk nadat een oud contact van hem opdrachtgever was gebleken bij een aanslag in Jakarta. Hij verschafte de CIA uitgebreid informatie over Indonesische IS-leiders in Syrië. Die inlichtingen leidden ertoe dat een IS-leider in 2018 op zijn motor werd gedood door een Amerikaanse drone.  \n  \nIn 2019, een jaar nadat zijn werkzaamheden waren gestopt, ontving hij doodsbedreigingen. De man vroeg de AIVD om hulp, maar werd niet teruggebeld. Hij kwam met zijn gezin naar Nederland en schakelde een advocaat in. Vier maanden na de eerste contactpoging schreef Dick Schoof, destijds hoofd AIVD, dat zijn kwestie intern zou worden besproken.  \n  \nVoor de bedreigingen voelde de inlichtingendienst zich niet verantwoordelijk. Die kwamen voort uit zijn werk van 2016-2018, en in die tweede periode werkte hij uitsluitend voor de CIA, betoogde de dienst. Dat het de AIVD zelf was die hem in 2016 met de CIA in contact had gebracht, werd buiten beschouwing gelaten. De man diende daarop een klacht in bij toezichthouder CTIVD.  \n  \nDe commissie volgde de redenering van de AIVD, blijkt uit een beslissing van februari dit jaar. 'Klager heeft, in zijn geval, uit vrije wil en zonder beïnvloeding van de AIVD zelf de keuze gemaakt om de tweede operatieperiode met de buitenlandse dienst samen te werken.' Wel vindt de toezichthouder dat de AIVD 'zuiverder' had kunnen handelen en noemt de commissie het verwijtbaar dat de AIVD niet op hulpvragen reageerde. Daardoor is 'niet behoorlijk' richting hem gehandeld.  \n  \nDe AIVD zegt geen uitspraken te doen over 'wie voor of met de AIVD' hebben gewerkt. De dienst stelt de wettelijke zorgplicht 'zeer serieus' te nemen maar kan niet toelichten 'hoe we dat precies vormgeven'. In september heeft de AIVD de man laten weten te willen helpen bij het bedenken van een 'verhullend' verhaal over zijn verleden.\n\nNiet goed in nazorg\n\nInlichtingenbronnen die de zaak kennen, vinden dat de AIVD zich afstandelijk en star opstelt. 'De AIVD is nooit ruimhartig als het gaat over de interpretatie van de zorgplicht', zegt een ervaren inlichtingenman. Een andere, die van het dossier op de hoogte is: 'Typisch gedrag van een inlichtingendienst: als je niet meer nodig bent, ben je uit zicht. We zijn als diensten niet goed in nazorg.'  \n  \nDe man zit al meer dan anderhalf jaar met zijn gezin op een kleine kamer in Nederland en kan niet terug naar Indonesië. Hij heeft zijn bedrijf daar moeten opgeven. In Nederland kan hij moeilijk een nieuw leven opbouwen, mede vanwege zijn geheime verleden. Bij de CIA aankloppen voor hulp kan ook niet. De secretaris-generaal van Binnenlandse Zaken heeft de man per brief laten weten dat de CIA 'iedere vorm van contact' ziet als een schending van de geheimhouding die de kwestie zou compliceren en een 'onacceptabel veiligheidsrisico' oplevert. De CIA liet weten niet op de zaak te willen reageren.","intensity":0,"negativity":1,"cluster_id":42,"similar_texts":"text919"},{"id":"58","publisher":"Algemeen Dagblad","date":"2021-10-08","url":"https://krant.ad.nl/titles/algemeendagblad/7908/publications/26526/articles/1460072/40/1","title":"Is het toneel of zijn zij echt zo relaxed?","text":"### Ontknoping in spannend seizoen nadert, maar Max Verstappen en Lewis Hamilton doen nu net alsof titel bijzaak is\n\nHet meest verhitte raceseizoen in jaren begint dit weekeinde in Istanboel aan de eindsprint, die tegelijkertijd aanvoelt als een slopende marathon. Met tussenstops in Noord-, Midden- en Zuid-Amerika ligt de finish uiteindelijk in het Midden-Oosten. In negen weken tijd worden zeven races verreden, waarvan twee op nieuwe, totaal onbekende circuits (Doha en Jeddah).  \n  \nZestien races liggen achter ons en het gat tussen Lewis Hamilton en Max Verstappen is precies twee punten. De één kan zijn achtste wereldtitel winnen, Michael Schumacher passeren en zich officieel kronen tot de beste Formule 1-coureur aller tijden. De ander strijdt voor zijn eerste kampioenschap en een machtswisseling die al jaren in de sterren staat geschreven. En de hele wereld kijkt mee.  \n  \nDe belangen zijn zo groot dat het amper voorstelbaar is dat op enig moment de druk of zenuwen niet de overhand gaan krijgen. Maar in Turkije deden beide rivalen gistermiddag een wedstrijdje: wie is onder deze hoogspanning het meest relaxed? Of: wie kan zijn stress het best verbergen?  \n  \nHad ze tegenover elkaar gezet en het was een soort omgekeerde staredown geworden, met twee lachende concurrenten. Verstappen kreeg er diverse vragen over op de mediadag: hoe doe je dat in hemelsnaam, kalm blijven in zo'n nieuwe situatie? ,,Er is niets om me zorgen over te maken\", zei hij. ,,Of ik eerste of tweede word, dat weten we niet, en dat gaat uiteindelijk mijn leven ook niet veranderen. Want ik houd van wat ik doe. Stressen heeft geen zin, je kunt het toch niet forceren. Dus ik ben heel erg relaxed, maar ook heel erg gefocust. Het team doet er alles aan, ik doe er alles aan. Als dat uiteindelijk leidt naar een tweede plek, hebben we ook een goed seizoen gehad.\"\n\nLol\n\nMisschien had Hamilton meegeluisterd, want een half uur later probeerde hij Verstappen te overtroeven. ,,Wat gebeurt, gebeurt. Het is een geweldig jaar voor de fans, ik heb lol. Natuurlijk willen we winnen, maar dat mag niet je leven beheersen.\"  \n  \nZe gingen stoeiend over het asfalt. De één reed de ander van de baan bij 290 kilometer per uur, de ander belandde op het dak van de één. Er waren juridische steekspelletjes en verbale moddergevechten tussen de coureurs en hun teams. En nu de climax nadert, lijkt wie dit jaar die wereldtitel wint ineens een bijzaak?  \n  \nNatuurlijk niet. Maar Verstappen en Hamilton hebben er nu eenmaal niets aan om de boel nog meer op te pompen, zo vlak voor de beslissende fase van het seizoen. Er zijn nog maximaal 185 punten te verdienen, ze weten dat het niet hier en nu wordt beslist, maar ook dat elk punt beslissend kan zijn. Daarom moet alle energie binnenboord blijven. Even geen oorlog, maar vrede, al kan die zondag ook zomaar weer verdwenen zijn.\n\nBlijven presteren\n\nVerstappen schat zijn titelkans op 50 procent. Gevoelsmatig had hij het kampioenschap kunnen aanvoeren als de zaken net wat anders waren gelopen, maar zo redeneert hij niet. ,,Als je niet in beide auto's hebt gereden, kun je geen favoriet aanwijzen. Het ziet er misschien uit of ik dat ben, omdat ik meer races hebben gewonnen (zeven om vijf, red.). Maar je kunt je ook afvragen waardoor dat komt. Ik moet die laatste paar wedstrijden gewoon blijven presteren, favoriet of niet.\"  \n  \nHamilton sloeg de eerste slag in de openingsrace in Bahrein. Zijn monumentale zege in Monaco bracht Verstappen aan de leiding in het WK. Na twee botsingen, buiten zijn schuld om, zag hij de Brit weer langszij komen, om in Zandvoort weer terug te slaan. En in Rusland nam Hamilton het stokje weer over, al was het gaatje dat hij sloeg veel kleiner dan gehoopt. Op Istanbul Park hoopt Verstappen weer stuivertje te wisselen.","intensity":1,"negativity":1,"cluster_id":52,"similar_texts":"text778"},{"id":"59","publisher":"Trouw","date":"2021-10-09","url":"https://krant.trouw.nl/titles/trouw/8321/publications/1376/articles/1460746/10/2","title":"Kabinet wil het aantal stalbranden halveren","text":"Het kabinet komt met nieuwe regels om het aantal dodelijke stalbranden in 2026 te halveren ten opzichte van 2020, schrijft demissionair landbouwminister Carola Schouten in een brief aan de Tweede Kamer.  \n  \nAlle veehouderijen zullen jaarlijks worden gecontroleerd op de deugdelijkheid van hun elektra en er komt een maximum aan het aantal dieren in brandcompartimenten, dat zijn ruimtes die worden afgescheiden door brandwerende muren.  \n  \nDe minister komt met nieuwe wetgeving na aanbevelingen van de Onderzoeksraad voor Veiligheid. Jaarlijks sterven vele tienduizenden dieren in stalbranden. De raad vindt dat de minister politiek verantwoordelijk moet worden voor het verminderen van het aantal stalbranden.","intensity":0,"negativity":0,"cluster_id":54,"similar_texts":"text757"},{"id":"60","publisher":"De Telegraaf","date":"2021-10-08","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/e19a5e4d0f8098ad9ea9890341c71da2/web/OPS/cciobjects.json&hash=8de55ff85b769d6d106a#/pages/2-3","title":"Kachel moet nú branden","text":"Kachel moet nú branden\n\nFoto ANP/HH \n\nKoopkracht\n\nKamer maant crisisteam tot spoed bij compenseren peperdure energienota \n\nDe energiecrisis dwingt Den Haag in razend tempo een pakket in elkaar te zetten om de financiële pijn voor burgers en bedrijven te verlichten. Compensatie van de uit de pan rijzende energienota zal miljarden euro’s kosten, maar dat is geen probleem: het kabinet is volgens ingewijden van plan zulke bedragen op tafel te leggen. \n\nLeon Brandsema en Mike Muller \n\nIn een crisisteam waarin zes ministeries betrokken zijn wordt sinds vorige week gewerkt aan een pakket maatregelen om de oplopende energierekening te dempen. Door de hard oplopende prijzen op de markt, dreigt die nota voor huishoudens en bedrijven een financiële strop te worden. Bij een gemiddeld huishouden kan die volgens economen 900 tot 1000 euro duurder worden.\n\nHet leidt in het kabinet tot zorgen over de koopkrachtplaatjes, die er voor volgend jaar toch al niet florissant uitzien. „De gasrekening gooit roet in het eten, daar hebben we nog wel wat reparatiewerk te doen”, zegt minister Wopke Hoekstra (Financiën) donderdag in de Tweede Kamer. „Ik vermoed dat het kabinet hier op een of andere manier een ingreep zal moeten doen.”\n\nDaarvoor moet de minister flink de knip trekken. Om serieus te compenseren, ook voor het bedrijfsleven, moet het kabinet miljarden euro’s op tafel leggen. Volgens ingewijden zal dat geen probleem zijn: het kabinet denkt al na over een miljardenplan om de energiecrisis te lijf te gaan.\n\nDat geld komt bovenop de 500 miljoen euro die twee weken geleden tijdens de algemene politieke beschouwingen werd uitgetrokken voor een lagere energienota voor burgers en bedrijven. Op het oog een flink bedrag, maar op de rekening van huishoudens scheelt dat uiteindelijk niet meer dan tientjes, terwijl die met honderden euro’s stijgt. \n\n„Een beetje een druppel op een gloeiende plaat”, noemt PvdA-Kamerlid Henk Nijboer het. De crisis is volgens Hoekstra dan ook in rap tempo uitgegroeid tot een nijpend probleem. „Als je de klok maar een maand terugdraait, was het geen thema waar je over las of waarvan je dacht dat het helemaal mis zou gaan.”\n\nDe Tweede Kamer roept van links tot rechts het kabinet op om meer te doen en met spoed met maatregelen te komen. „Mensen willen nú die verwarming kunnen stoken”, zegt PVV-Kamerlid Tony van Dijck. PvdA’er Nijboer vraagt om ’substantiële’ compensatie voor de oplopende energienota. „Ten minste de helft van de stijging moet er wel af.”\n\nHoekstra wil dat niet zo specifiek toezeggen, maar laat wel weten serieus te willen ingrijpen. „Het heeft geen zin het probleem maar voor een heel kleine fractie op te lossen, want dan komen mensen alsnog in de problemen”, zegt de minister, die inziet hoe groot de problemen kunnen worden voor huishoudens met lagere inkomens. „Die komen al vrij snel in de problemen als hun vaste lasten met een aantal tientjes per maand oplopen.” \n\nDe vraag is nog hoe het kabinet de energierekening wil dempen. „Daar is fundamenteel beraad over nodig”, zegt Hoekstra. In het crisisteam passeren al verschillende opties de revue. Zo wordt er gedacht aan meer geld voor huizen isoleren, het verlagen van de energiebelastingen, de btw op de energienota op nul zetten of juist energiebedrijven compenseren als zij in ruil daarvoor hun tarieven vastzetten op hoe die een aantal weken geleden waren. \n\nTegenover de ingreep hoeven hoe dan ook geen bezuinigingen te staan, omdat het om eenmalig geld gaat. Het kabinet kan de schuld laten oplopen.\n\n’Minimaal \n\nhelft van \n\nstijging \n\nmoet er af’","intensity":0,"negativity":2,"cluster_id":23,"similar_texts":"text290"},{"id":"61","publisher":"De Volkskrant","date":"2021-10-08","url":"https://krant.volkskrant.nl/titles/volkskrant/7929/publications/1380/articles/1460079/52/3","title":"Kite","text":"Pop  \n★★★★  \nClaw Boys Claw  \n  \nExcelsior/V2  \n  \n38 jaar gepassioneerde gitaarrock en niet kapot te krijgen: Claw Boys Claw, nog altijd te herkennen aan de machtige vocalen van Peter te Bos, die op Kerstavond 71 hoopt te worden. De vier albums sinds de wedergeboorte in 2008 behoren tot hun betere.  \n  \nDe zestien songs op album dertien, Kite, onderstrepen wat de Amsterdamse band zo bijzonder maakt: met gitarist John Cameron (het andere bandlid van het eerste uur en vader van Pip Blom-drummer Gini) schrijft Te Bos altijd weer songs die weliswaar rocken, maar met ferme passen uit de buurt van de clichés en ingesleten maniertjes van het genre blijven.  \n  \nHoor hoe het gejaagde Old Man Bones plaatsmaakt voor het hypnotiserende Kites. Hoe pakkend Where's My Window is. Hoe mooi het eenvoudige, kleine I Knew It. Ze dagen je uit, zuigen je naar binnen, nemen qua ritme, opbouw en melodie nooit de makkelijkste weg.  \n  \nEn wat klínkt het allemaal goed. De elektrische gitaar, klassiek infanteriegeweer van de rock, moet klinken als die van Cameron hier.  \n  \nEn nu de zalen in. Vanaf 29 oktober (Zwolle) ploegen de Claw Boys anderhalve maand lang Neerlands bodem om. MP","intensity":0,"negativity":0,"cluster_id":31,"similar_texts":"text386"},{"id":"62","publisher":"De Telegraaf","date":"2021-10-09","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/70b496231f7efb18e81c722c0b0eb562/web/OPS/cciobjects.json&hash=123e236a710dbdc310e9#/pages/16-17","title":"Knokken om de gaslevering","text":"Knokken om de gaslevering\n\nHier wordt in Duitsland nog een link van de Nordstream 2 naar Tsjechië aangebracht. \n\nFoto ANP/HH\n\n’Het komt Rusland wel erg goed uit dat er nu krapte op de markt is’ \n\ndoor Alexander Bakker \n\nen Mischa van Diepen\n\nBrussel/Moskou De Europese Unie worstelt met het zoeken naar een antwoord op de torenhoge energieprijzen. Vooral Zuid-Europa ziet het als een ’Europees probleem’ waar een ’Europese oplossing’ voor moet komen. Het Europarlement wijst vooral met de vinger richting Rusland.\n\nDaar gaat de Europese Commissie, het dagelijks bestuur van de EU, nu een beetje in mee door de rol van Rusland te onderzoeken. De verantwoordelijke eurocommissarissen temperen wel de verwachtingen richting de grootste aardgasleverancier: „Onze eerste inschatting is dat Rusland zich aan zijn langetermijncontracten houdt.”\n\nVerdedigingslinie\n\nDat is tevens de verdedigingslinie van het Kremlin. „Rusland is altijd een betrouwbare gasleverancier geweest aan zijn klanten wereldwijd”, herhaalde de Russische president Poetin woensdag weer eens. „Wij voldoen altijd volledig aan onze contractuele verplichtingen.” \n\nVolgens Moskou heeft Europa de huidige gascrisis aan zichzelf te wijten. Poetin somde in een vergadering met ministers en energiebonzen de oorzaken op – vrije marktpraatjes, economisch herstel en de zucht naar groene energie – waar Rusland geen schuld aan heeft. \n\nMaar die economische verklaringen van het Kremlin slikt Rem Korteweg van Instituut Clingendael niet bepaald: „Het komt Rusland nu wel erg goed uit dat er krapte op de Europese gasmarkt is ontstaan” \n\nPrijspaniek\n\nKorteweg zag eerder hoe Gazprom en Rusland andere argumenten naar voren schoven om politieke doeleinden te bereiken. Bijvoorbeeld in Oekraïne, waar gasprijzen als drukmiddel op Kiev werden gebruikt. „Er is een Gazprom werkelijkheid en er is een politieke werkelijkheid”, zegt de onderzoeker. „Dat toeval komt wel heel goed uit en dat hebben we wel vaker gezien.”\n\nRusland hoopt dat Europa uit prijspaniek toegeeft aan deals waar het nog jaren aan vast zit. Door bij de certificering Nord Stream 2 concurrentieregels terzijde te leggen waardoor andere gasleveranciers op de nieuwe pijpleiding zouden moeten worden toegelaten. En door toch maar te kiezen voor zekerheid op de lange termijn. \n\nWeinigen betwijfelen namelijk dat Rusland aan zijn verplichtingen in langetermijncontracten voldoet. Maar in andere jaargangen was Rusland niet te min om daarbovenop op de handelsbeurs bij te springen door extra gas te verkopen. Maar nu de nood het hoogst is, houdt het Kremlin daar de voet op de rem.\n\nViktor Orbán, een bewonderaar van ’sterke mannen’ als Poetin, gaf alvast het goede voorbeeld. Vorige week tekende hij een vijftienjarig contract voor leveringen via de Turkish Stream, een hele omweg naar de westerbuur van Oekraïne. Voorheen ontving Hongarije gas via Oekraïense pijpleidingen; Kiev reageerde dan ook woest. Deze onderhandelingen liepen al voor de huidige gascrisis.\n\n’Wilde plannen’\n\nVooralsnog is het rond deze ontwikkelingen stil in Brussel. Voor oplossingen kijken lidstaten verschillende richtingen uit, maar Rusland en Nord Stream 2 worden in de discussie vermeden. Zuid-Europa heeft voorstellen gedaan om snel in te grijpen, terwijl Noordwest-Europa meer op de lijn zit van nationale maatregelen. \n\nKomende week lanceert de Commissie, met enige vertraging, een ’gereedschapskist’ met middelen die lidstaten kunnen inzetten om de pijn te verzachten. \n\nDe Telegraaf heeft conceptteksten in handen en daaruit blijkt dat het vooral gaat om tips voor lidstaten. Bijvoorbeeld het instellen van belastingverlagingen. Verder worden landen aangespoord om haast te maken met nieuwe windmolenparken.\n\nDe Commissie zelf wil onderzoek doen naar strategische gasvoorraden. Frankrijk en Italië hebben daar deze week een punt van gemaakt. \n\nKremlin houdt \n\nde voet op het rempedaal","intensity":0,"negativity":1,"cluster_id":1,"similar_texts":"text566"},{"id":"63","publisher":"Algemeen Dagblad","date":"2021-10-09","url":"https://krant.ad.nl/titles/algemeendagblad/7908/publications/26548/articles/1460750/63/5","title":"Koster vervangt Blind in rvc Ajax","text":"Adrie Koster neemt zitting in de raad van commissarissen van Ajax. Hij gaat de club adviseren over voetbaltechnische zaken. Koster neemt die rol over van Danny Blind, die assistent is van bondscoach Louis van Gaal. Koster was van 2007 tot 2009 trainer bij Ajax, zowel bij de beloften als bij de hoofdmacht.","intensity":0,"negativity":1,"cluster_id":19,"similar_texts":"text251"},{"id":"64","publisher":"De Telegraaf","date":"2021-10-09","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/70b496231f7efb18e81c722c0b0eb562/web/OPS/cciobjects.json&hash=bc7811a8a96f836863c3#/pages/48-49","title":"La Roja kan vroeg oogsten met nieuwe toplichting","text":"La Roja kan vroeg oogsten met nieuwe toplichting\n\nDe zeventienjarige Gavi van FC Barcelona is een sensatie aan het worden in Spanje. \n\nFOTO Getty Images \n\ndoor Jeroen Kapteijns\n\nAMSTERDAM Na in de periode 2008-2012 als veelvraat van het landenvoetbal te hebben gefungeerd, staat Spanje qua hoofdprijzen alweer even droog. Daar kan zondagavond in de finale van de Nations League tegen regerend wereldkampioen Frankrijk verandering in komen. Bondscoach Luis Enrique bouwt aan een elftal, dat bulkt van het jeugdige talent en de potentie heeft om het landenvoetbal weer jarenlang te gaan domineren.\n\nEerder in de week maakte het jeugdige Spanje veel indruk tegen Europees kampioen Italië. De ploeg van Enrique maakte een einde aan de Italiaanse ongeslagen reeks van maar liefst 37 interlands (2-1). De grote blikvanger was Ferran Torres. De aanvaller van Manchester City, een van de exponenten van de nieuwe Spaanse toplichting, nam beide goals voor zijn rekening.\n\nOpvallend aan het huidige Spaanse elftal is de bescheiden rol die spelers van Real Madrid en FC Barcelona erin spelen. Waar de toplichting van de jaren 2008-2012 vooral een samenklontering was van het beste wat Real en Barça te bieden hadden, daar is de inbreng van de grote twee van het Spaanse voetbal momenteel veel geringer.\n\nIn het elftal dat te sterk was voor Italië zat geen enkele speler van Real Madrid. De Koninklijke was zelfs helemaal niet vertegenwoordigd in de wedstrijdselectie. FC Barcelona was ondanks de sportieve crisis in Catalonië wel met twee spelers present in de basis tegen de Azzurri: routinier Sergio Busquets (33) en het aanstormende talent Gavi (17) stonden op het middenveld.\n\nDat Luis Enrique ervoor koos om Gavi direct in de nationale ploeg te laten debuteren was een grote stunt. De middenvelder is de jongste A-international ooit van Spanje (17 jaar en 62 dagen) en heeft pas zeven wedstrijden in de hoofdmacht van Barcelona gespeeld. Het weerhield Luis Enrique er niet van om hem voor de leeuwen te gooien tegen de Europees kampioen.\n\nDe Spaanse bondscoach prees na afloop de onbevangenheid van de debutant. „Hij speelt alsof hij op het schoolplein of in de tuin aan het voetballen is”, aldus Luis Enrique, die niet erg zijn best deed om de verwachtingen een beetje te temperen. „Het is niet gewoon dat een debutant zoveel zelfvertrouwen laat zien in zijn eerste wedstrijd. Hij is de toekomst en het heden van de Spaanse ploeg.”\n\nBehalve Gavi lopen in Barcelona met Pedri en Ansu Fati nog twee 18-jarige toptalenten rond, die naar verwachting een grote rol gaan spelen in het nieuwe Spaanse elftal. Voor Fati, die vorig jaar als zeventienjarige al zijn debuut maakte voor La Roja, kwam de Final Four van de Nations League te vroeg na bijna een jaar inactiviteit door een ernstige blessure, terwijl Pedri, die al tien interlands achter zijn naam heeft, na het tropenjaar dat hij achter de rug heeft nu geveld is door een spierblessure.\n\nTegen Italië maakte naast FC Barcelona-middenvelder Gavi ook een andere tiener veel indruk bij zijn debuut. Villarreal-aanvaller Yeremi kende een ijzersterke invalbeurt. De 18-jarige uit Las Palmas de Gran Canaria zorgde voortdurend voor dreiging.\n\nNaast die zeer talentvolle tieners heeft dit Spaanse elftal ook spelers die al een stap verder in hun carrière zijn, maar ook nog vele jaren op topniveau voor de boeg hebben. Een goed voorbeeld daarvan is Ferran Torres, de 21-jarige aanvaller, die vorig jaar voor 23 miljoen euro door Manchester City werd overgenomen van Valencia. Met twaalf goals in 21 interlands kan Ferran Torres bogen op een voortreffelijk gemiddelde.\n\nHet carrièrepad van Ferran Torres is kenmerkend voor de nieuwe lichting Spaanse internationals en voor de achterstand die La Liga heeft opgelopen ten opzichte van de Premier League. Behalve Torres verdienen nog negen Spaanse internationals, die door Luis Enrique zijn geselecteerd voor de Final Four, hun brood in Engeland, terwijl alle elf spelers van de finaleploeg op het WK 2010 op dat moment actief waren in Spanje.\n\nMet Gavi en Yeremi dienen zich twee nieuwe toptalenten aan","intensity":0,"negativity":0,"cluster_id":60,"similar_texts":"text909"},{"id":"65","publisher":"Trouw","date":"2021-10-08","url":"https://krant.trouw.nl/titles/trouw/8321/publications/1375/articles/1460071/2/4","title":"Lakmaker op shortlist literatuurprijs","text":"### personalia\n\nTobi Lakmaker is een van de vijf genomineerden voor de Boekenbon Literatuurprijs 2021. Volgens de jury heeft hij met het autobiografische De geschiedenis van mijn seksualiteit (Das Mag) een 'kwetsbaar debuut' geschreven over de zoektocht naar intimiteit. Bij de eerste vier drukken van het boek heette Lakmaker nog Sofie. Anderen op de shortlist zijn Esther Gerritsen (De terugkeer), Wessel te Gussinklo (Op weg naar De Hartz), Chris de Stoop (Het boek Daniel) en Peter Terrin (Al het Blauw). Op 11 november wordt de winnaar bekend.","intensity":0,"negativity":0,"cluster_id":18,"similar_texts":"text222"},{"id":"66","publisher":"NRC Handelsblad","date":"2021-10-08","url":"https://www.nrc.nl/nieuws/2021/10/07/laschet-stuurt-aan-op-vertrek-als-cdu-voorzitter-a4061106#20211008-79849-102","title":"Laschet stuurt aan op vertrek  als CDU-voorzitter","text":"Duitsland Na de voor de CDU/CSU slechte uitslag bij de Bondsdagverkiezingen, wil Laschet een partijcongres houden om een nieuwe partijleider te kiezen.,Armin Laschet, CDU-voorzitter en gefnuikte kandidaat-kanselier, is bereid plaats te maken om de christendemocraten in Duitsland een „nieuwe start” te gunnen. „Het gaat niet om de persoon Armin Laschet”, zei de CDU-voorman donderdagavond in een korte verklaring, „het gaat om het land”.Laschet is van plan om een partijcongres te organiseren waar een nieuwe voorzitter kan worden gekozen. Ook met een afzwaaiende Laschet, en op termijn een nieuwe CDU-voorzitter, moet het volgens Laschet mogelijk blijven coalitiebesprekingen te voeren met Groenen en FDP – ook al zijn beide partijen vooralsnog in gesprek met de SPD. Na dramatisch verlopen Bondsdagverkiezingen op 26 september volgde woensdag de politieke genadeslag voor Laschet, nota bene uitgedeeld door de voorzitter van zusterpartij CSU, Markus Söder. ’s Ochtends maakten achtereenvolgens de Groenen en de FDP bekend dat zij zullen proberen een zogenaamde ‘Ampel’-coalitie te vormen, een ‘stoplicht’ want groen, geel (FDP) en rood (SPD). Daarmee staan CDU/CSU voorlopig buitenspel in de formatie.\n\nHet gaat niet om de persoon Armin Laschet, het gaat om het land\n\nArmin Laschet CDU-voorzitter\n\nLaschet reageerde daarop met de mededeling ook in de toekomst klaar te staan voor het vormen van coalitie van CDU/CSU, Groenen en FDP. Even later verklaarde CSU’er Söder dat het voornemen een ‘Ampel’ te vormen, „praktisch” een nee voor een dergelijke coalitie met CDU/CSU betekende. Een nuanceverschil, maar de opeenstapeling van uitspraken door Söder en andere partijgenoten die Laschet als verliezer kenschetsen heeft bijgedragen aan Laschets verlies op 26 september, en ondergraven sindsdien Laschets laatste kans om zich te handhaven als CDU-voorzitter, of zelfs aan het roer van een regering met CDU/CSU, Groenen en FDP. CSU’er Markus Söder, die zelf graag als CDU/CSU-kandidaat-kanselier was aangetreden, lijkt er al een tijdje alles aan te doen om het kanselierschap van Laschet te dwarsbomen.\n\nEen versie van\n\ndit artikel\n\nverscheen ook in\n\nNRC Handelsblad\n\nvan 8 oktober 2021\n\nEen versie van\n\ndit artikel\n\nverscheen ook in\n\nNRC in de ochtend\n\nvan 8 oktober 2021","intensity":0,"negativity":0,"cluster_id":24,"similar_texts":"text770"},{"id":"67","publisher":"Trouw","date":"2021-10-08","url":"https://krant.trouw.nl/titles/trouw/8321/publications/1375/articles/1460071/10/3","title":"Man die met lokprofiel chatte is vrijgesproken","text":"### Rechtszaak\n\nEen 55-jarige man die was gearresteerd nadat hij met een lokprofiel van de politie chatte over sekswerk, is gisteren door de rechtbank vrijgesproken. Het Openbaar Ministerie (OM) verdacht de man ervan dat hij voorbereidingen trof om een minderjarige jongen seksueel uit te buiten. Volgens de rechter is dat niet overtuigend bewezen. De man werd in maart gearresteerd nadat hij via de anonieme chatdienst Bullchat gesprekken had gevoerd met een politieagent die zich voordeed als een 16-jarige jongen. De man had hem gezegd dat hij een escort zocht.","intensity":0,"negativity":0,"cluster_id":21,"similar_texts":"text312"},{"id":"68","publisher":"Trouw","date":"2021-10-08","url":"https://krant.trouw.nl/titles/trouw/8321/publications/1375/articles/1460071/11/3","title":"Meer gemeenten gebruiken polsbandje","text":"### QR-code\n\nIn steeds meer gemeenten kunnen mensen een polsbandje krijgen wanneer ze naar een restaurant, café, theater of bioscoop willen gaan. Ze ontvangen het bandje wanneer ze de QR-code uit de CoronaCheckApp laten zien bij een controlepost, en hoeven de code dan niet meer bij elke voordeur te laten zien. Onder meer Delft, Maastricht, Arnhem, Gouda en Brielle hebben besloten om de polsbandjes te gaan gebruiken.","intensity":0,"negativity":0,"cluster_id":12,"similar_texts":"text200"},{"id":"69","publisher":"De Volkskrant","date":"2021-10-09","url":"https://krant.volkskrant.nl/titles/volkskrant/7929/publications/1381/articles/1460745/7/1","title":"Minister Dekker: optreden tegen kwaadwillende advocaten is lastig","text":"Dekker reageerde vrijdag namens het kabinet met wisselende gevoelens op de arrestatie van Youssef T., een van de advocaten van Ridouan T. en tevens zijn neef. Youssef T. kon Ridouan T. ongehinderd bezoeken in de extra beveiligde inrichting (EBI) in Vught, totdat hij vrijdag werd aangehouden. Tijdens die bezoeken zouden boodschappen over en weer zijn doorgegeven en zou over ontsnappingsplannen zijn gecommuniceerd.  \n  \nDekker meent dat het Openbaar Ministerie en de Dienst Justitiële Inrichtingen 'zeer alert' hebben gereageerd toen er signalen kwamen dat Ridouan T. ondanks zijn beperking nog contact had met de buitenwereld.  \n  \n'Tegelijkertijd realiseer ik mij dat het bij velen verbazing zal wekken dat een familielid van een gedetineerde, die in het strengste detentieregime dat wij in Nederland kennen is geplaatst, min of meer ongestoord toegang tot een gedetineerde heeft.' De bewindsman maakt zich 'ernstige zorgen over het verschijnsel dat de zware georganiseerde criminaliteit misbruik maakt van de waarborgen die onze rechtstaat biedt'.  \n  \nDaar zou Dekker graag wat aan doen, schrijft hij aan de Tweede Kamer, om er meteen aan toe te voegen dat het niet eenvoudig zal zijn. Het recht van advocaten om ongelimiteerd en zonder inmenging van justitie toegang te hebben tot hun cliënten is een belangrijke pijler van de rechtsstaat: verdachten hebben recht op een eerlijk proces, contact met hun advocaat hoort daarbij.\n\nStrafbaar handelen\n\nIn de gevangenis mag wel toezicht worden gehouden op gesprekken met advocaten − bijvoorbeeld om veiligheidsredenen − maar dat toezicht mag er in beginsel niet toe leiden dat de inhoud van die gesprekken bekend wordt. Bij concrete aanwijzingen van strafbaar handelen kunnen gesprekken wel worden afgeluisterd − dat is ook bij Ridouan T. uiteindelijk gebeurd − maar dat mag alleen in zeer uitzonderlijke gevallen.  \n  \nHet toezicht verloopt daarom via de Nederlandse Orde van Advocaten. Als de gevangenis of het Openbaar Ministerie vermoedens heeft dat een advocaat misbruik maakt van de privileges van het ambt, wordt dat gemeld aan de deken van de Orde. Die stelt dan een onderzoek in. In het geval van Youssef T. is dat ook gebeurd, maar de deken kon misbruik aanvankelijk niet aantonen. Daarna was de neef weer maandenlang welkom in Vught.  \n  \nNu hij toch is aangehouden, wil Dekker de gelegenheid aangrijpen om toch te kijken of het toezicht kan worden verscherpt. Dat kan niet anders, denkt hij: de bewakers van de rechtsstaat moeten zich wapenen tegen 'de praktijken waarvan de zware georganiseerde criminele organisaties zich bedienen'.  \n  \nNog deze herfst wil hij de Tweede Kamer laten weten of het beter kan, in elk geval voor 'een specifieke groep zware criminelen' en zonder aantasting van de algemene rechten van verdachten. 'Dit zijn zware maatregelen, waarbij dan ook zware waarborgen gelden.'\n\nReacties\n\nInez Weski, een van de drie andere advocaten van Ridouan T., laat weten vooralsnog niet te kunnen reageren op de aanhouding. 'Ik word nu met ditzelfde nieuws geconfronteerd', aldus Weski.  \n  \nDe deken Oost-Nederland, die eerder oordeelde dat er geen bezwaar was om Youssef T. toegang te geven tot zijn neef, was donderdagavond niet bereikbaar. Wel noemt Bart Swier van de Amsterdamse Orde van Advocaten de arrestatie van Youssef T. 'schokkend'. De andere advocaten van Ridouan T. houden volgens Swier een schoon blazoen. 'Deze aanhouding lijkt een uniek geval en zal te maken hebben met de familieband. Al kan je nergens zeker van zijn in deze zaak', zegt hij tegen het AD.  \n  \nVolgens hoogleraar strafrecht Sven Brinkhoff moet de deken te vertrouwen zijn als het gaat om de toegang van advocaten tot criminelen. 'In beginsel gun je een advocaat wel het vertrouwen dat hij daar goed mee omgaat', zegt Brinkhoff op Radio 1. Hij vind de arrestatie van Youssef T. dan ook 'erg zorgwekkend', 'helemaal als je bedenkt dat de hele EBI Vught erop is gericht dat contact met de buitenwereld niet tot stand kan komen.'","intensity":0,"negativity":2,"cluster_id":43,"similar_texts":"text718"},{"id":"70","publisher":"De Volkskrant","date":"2021-10-09","url":"https://krant.volkskrant.nl/titles/volkskrant/7929/publications/1381/articles/1460745/9/1","title":"Moeratov deelt Nobelprijs met de doden","text":"### Nobelprijs voor de Vrede: Reportage persvrijheid onder vuur\n\nVoor het kantoor van de Russische winnaar van de Nobelprijs voor de Vrede liggen vrijdag zonnebloemen en rozen, maar die zijn niet bedoeld als felicitatie. Ze zijn er een dag eerder neergelegd ter nagedachtenis aan een van zijn journalisten, die 15 jaar geleden werd vermoord op de verjaardag van president Poetin - de aanslag was een cadeautje van de moordenaars.  \n  \nIn totaal verloor Dmitri Moeratov zes van zijn journalisten door moorden. De medeoprichter en hoofdredacteur van onderzoekskrant Novaja Gazeta heeft ze een ereplek gegeven op de redactie in Moskou, die met al zijn gedenktekens ongewild een standbeeld is geworden voor de onafhankelijke Russische journalistiek.  \n  \nPrijzen worden hier niet gevierd als trofeeën van de levenden, maar als trofeeën van de doden. Moeratov: 'Igor Domnikov, Joeri Tstsjekotsjichin, Anna Politkovskaja, Stas Markelov, Anastasia Baboerova, Natasja Estimirova, dit zijn de mensen die vandaag de Nobelprijs ontvangen.'\n\nKritisch op de macht\n\nDe moorden zijn het gevolg van wat het Nobelcomité omschrijft als 'op feiten gebaseerde journalistiek' en 'een fundamenteel kritische houding ten opzichte van de macht'. Maar ze hebben niet geleid tot het einde van de krant, al scheelde het weinig. Na de moord op oorlogsverslaggever Anna Politkovskaja in 2006 riep hij de redactie bijeen en wilde hij de krant opheffen. Hij vertelde zijn redactie dat geen enkel verhaal het waard is om voor te sterven, maar ze lieten het niet toe.  \n  \nMoeratov (59) richtte Novaja Gazeta in 1993 op met hulp van de vorige Russische winnaar van de Nobelprijs voor de Vrede: Michail Gorbatsjov. De laatste leider van de Sovjet-Unie kocht met zijn prijzengeld de eerste computers voor de krant die adverteerde met de belofte: 'Voor iedereen en zonder oriëntatie voor welke politieke partij dan ook'.  \n  \nDankzij Novaja Gazeta weet de wereld met wie ze te maken heeft in het Kremlin. De krant onthulde de gitzwarte kant van Ruslands oorlogen in Tsjetsjenië, de betrokkenheid van de geheime diensten bij ontploffingen van appartementencomplexen, het bestaan van trollenlegers, de buitenlandse campagnes van een geheim huurlingenleger, dodelijke razzia's tegen homo's, en de offshore-praktijken van Poetins vrienden.  \n  \nNovaja Gazeta haalt regelmatig het Nederlandse nieuws met onthullingen over MH17. De krant probeert al zeven jaar te bewijzen dat de Russische regering verantwoordelijk is voor het neerschieten van het passagiersvliegtuig boven Oost-Oekraïne. De krant zette in 2014 een foto van de rouwstoet op de voorpagina met erboven: 'Vergeef ons, Nederland'.  \n  \nIn Rusland bereiken de onthullingen van Novaja Gazeta het grote publiek allang niet meer. De afgelopen jaren zijn alle grote media onder staatscontrole geplaatst en mogen zij niet berichten over wat er in Novaja Gazeta staat.  \n  \nMoeratov mag, net als Gorbatsjov, niet meer aan het woord komen op de staatstelevisie. Journalisten van de krant en hun familieleden en vrienden worden voortdurend geschaduwd door de geheime diensten.  \n  \nGevreesd wordt dat Moeratovs krant het volgende slachtoffer van de steeds zwaardere repressie zal zijn. Novaja Gazeta is een van de laatste onafhankelijke media in Rusland die nog niet als buitenlands agent is aangemerkt door het Kremlin. Dat stempel heeft al tal van media de mond gesnoerd en kan ieder moment uitgedeeld worden.  \n  \nIn die zin komt de Nobelprijs voor de Vrede op een goed moment voor de onderzoekskrant: Russische journalisten hopen dat de wereldwijde aandacht voor Moeratov het Kremlin terughoudender maakt om de eerste en laatste onafhankelijke krant van Rusland de doodsteek toe te brengen.\n\nDEMOCRATIE EN PERSVRIJHEID\n\nNobelcomitévoorzitter Berit Reiss-Andersen noemde de gedeelde winnaars Moeratov en Ressa vertegenwoordigers van alle journalisten met idealen 'in een wereld waarin democratie en de vrijheid van de pers steeds meer onder druk staan'.  \n  \nBookmakers voorspelden al dat organisaties of personen die zich inzetten voor persvrijheid, zoals Reporters Without Borders en het Comité ter Bescherming van Journalisten (CPJ), grote kans maakten dit jaar. Nooit eerder werd een instantie die zich hardmaakt voor onafhankelijke journalistiek gelauwerd door het Nobelcomité.","intensity":0,"negativity":1,"cluster_id":28,"similar_texts":"text852"},{"id":"71","publisher":"De Volkskrant","date":"2021-10-08","url":"https://krant.volkskrant.nl/titles/volkskrant/7929/publications/1380/articles/1460079/4/1","title":"Momentje gevraagd voor democratie","text":"### Verkiezingen Tsjechië - Reportage - Op Campagne in Teplice\n\nTeplice is slechts een uur rijden met de bus vanaf de Tsjechische hoofdstad Praag, maar op de straten in het pastelkleurige stadscentrum zijn de verkiezingen ver weg. 'Nee, ik stem niet', zeggen voorbijgangers, voor ze snel wegbenen. 'Politiek boeit me niet. Het zijn alleen maar leugens', aldus de gepensioneerde Olga (70), die op een bankje zit aan het centrale Benesovo-plein.  \n  \nMarie Jahodová (28), directeur van de Tsjechische beweging Miljoen Momenten voor Democratie, probeert met haar enthousiasme de vrouw te overtuigen toch te gaan stemmen voor de parlementsverkiezingen die vandaag en morgen gehouden worden in Tsjechië. Na een kort gesprek blijft Olga achter, informatieve flyer in haar hand. Ze denkt niet dat ze haar stem gaat uitbrengen. 'Laat anderen dat maar doen.'  \n  \nMiljoen Momenten voor Democratie trok de afgelopen weken door het land om meer mensen naar de stembus te krijgen. De opkomst in Tsjechië was bij de vorige verkiezingen zo'n 60 procent. Als het lukt dat percentage op te stuwen, kan het een verschuiving teweegbrengen in het Tsjechische politieke landschap, is de gedachte.  \n  \nDat is hard nodig, vindt Jahodová: 'Dit land moet veranderen.' Haar kritiek richt zich in het bijzonder op premier Andrej Babis. Met zijn partij ANO (Tsjechisch voor 'ja') maakte hij in 2011 de sprong van het zakenleven naar de politiek. De miljardair, die voor zijn premierschap minister van Financiën was, trekt sindsdien een spoor van schandalen door het Centraal-Europese land.  \n  \nDe Pandora Papers, de miljoenenstapel documenten die zijn gelekt naar het journalistennetwerk ICIJ, tonen nog maar een topje van de ijsberg. Daaruit bleek begin deze week dat Babis via een offshorebedrijf een peperduur Frans chateau aanschafte. De Europese Commissie concludeerde in april dat Babis zijn politieke positie gebruikt om EU-subsidies toe te wijzen aan zijn Agrofertholding, een zakenimperium van zo'n 300 bedrijven. Hoewel hij formeel afstand heeft genomen van Agrofert, is hij de facto nog steeds de baas.\n\nOoievaarsnestschandaal\n\nOok raakte hij verwikkeld in het zogenoemde Ooievaarsnestschandaal: hij zou 2 miljoen euro naar een luxeresort hebben gesluisd en hebben verborgen dat Agrofert de eigenaar was. En dan is er zijn rampzalige aanpak van de coronapandemie, ruim 30 duizend Tsjechen stierven op een bevolking van 10,7 miljoen. Toch lijken al deze schandalen, noch de onthullingen uit de Pandora Papers, nauwelijks invloed te hebben op de uitslag van de verkiezingen.  \n  \nDat komt doordat Babis onverminderd populair blijft bij een deel van de kiezers, legt politiek analist Jiri Pehe uit. 'Hij is een goede campagnevoerder en hij weet een solide groep binnen het electoraat aan zich te binden, zo'n 25 tot 30 procent van de kiezers.' Dit zijn vooral oudere Tsjechen. ANO speelt in op hun angst voor migratie en probeert deze groep te paaien met hogere pensioenen.  \n  \nVeel Tsjechen zien Babis als een efficiënte manager die het land bestuurt als een bedrijf. De jaren voor corona werden getekend door economische groei, en Agrofert is een grote werkgever in Tsjechië. Terwijl de ene groep Babis in het zadel houdt, spint hij garen bij de lethargie van de andere kiezers. 'Politieke apathie is diepgeworteld in Tsjechië', zegt Pehe. 'Mensen zien zichzelf niet als politieke wezens.'\n\nEngelengeduld\n\nDat blijkt eens te meer op de straten van Teplice. Voor de ingang van het plaatselijke winkelcentrum staat Martina (46) met twee vriendinnen. Ook zij komt liever niet met haar naam in de krant. 'Alle politici liegen en stelen', zegt ze. Ze is weinig hoopvol over de verkiezingen: 'Er verandert toch niets.'  \n  \nOnvermoeibaar gaat Jahodová van gesprek naar gesprek, met engelengeduld praat ze over democratie met mensen die van politiek weinig moeten hebben. Of die op ANO stemmen. 'Ja, ik stem op Babis', zegt een oudere man die zijn hond uitlaat vlak bij de thermische baden waar deze streek bekend om staat, 'hij krijgt tenminste dingen voor elkaar.'  \n  \nDit democratische handwerk is essentieel, legt Jahodová uit, terwijl ze met een vastberaden blik achter haar paarse montuur naar nieuwe gesprekspartners tuurt. Daar ontleent de beweging ook haar naam aan: als een miljoen mensen ook maar een moment aan democratie denken, kan dat een verschil maken.  \n  \nDe afgelopen jaren maakte de beweging vooral furore met enorme protesten tegen de regering. Maar volgens Jahodová zijn een-op-eengesprekken de kern. 'Tsjechen moeten actiever over politiek nadenken en zich bewust worden van de rol die ze zelf kunnen spelen.' Al is het maar door eens in de zoveel jaar een stembiljet in te vullen.  \n  \nOok geeft Miljoen Momenten voor Democratie de Tsjechen een duwtje in de goede richting. Ze adviseren een stem uit te brengen op twee oppositiepartijen die beloven de rechtsstaat te waarborgen en een eind te maken aan de financiële malversaties van Babis. Dit zijn twee blokken: SPOLU en Piráti a Starostové ( Piraten en Burgemeesters), beide coalities van kleinere partijen.  \n  \nZe hebben de handen ineengeslagen om de hoge kiesdrempel van 5 procent te trotseren en om straks tegenwicht te kunnen bieden aan ANO. Zelfs als Babis' partij (nu met 26 procent koploper) de verkiezingen wint, hopen de twee blokken (elk circa 20 procent) samen veel meer stemmen te halen. Ze weigeren met ANO te regeren en willen Babis zo buitenspel zetten.  \n  \nJahodová hoopt dat meer Tsjechen gaan stemmen. 'Het zijn de belangrijkste verkiezingen sinds de Fluwelen Revolutie in 1989. Nog vier jaar Babis zou rampzalig zijn.' Of ze vandaag mensen heeft weten te overtuigen? Jahodová denkt van wel, zegt ze in de lijnbus terug naar Praag. Heuvels die als gigantische molshopen in het vlakke landschap staan, trekken voorbij. 'Bij een politiek onderwerp op tv, denkt iemand terug aan het korte gesprek dat we hadden. En dan gaat die persoon misschien toch stemmen.'","intensity":0,"negativity":0,"cluster_id":30,"similar_texts":"text376"},{"id":"72","publisher":"De Telegraaf","date":"2021-10-08","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/e19a5e4d0f8098ad9ea9890341c71da2/web/OPS/cciobjects.json&hash=596f3297129f7c841f81#/pages/12-13","title":"Mysterieuze dood ’hofgoochelaar’ opgelost","text":"Mysterieuze dood ’hofgoochelaar’ opgelost\n\nCornel Hauer, alias Larette. \n\ndoor Corrie Verkerk\n\nAMSTERDAM Hij betoverde zijn publiek en trad op voor koninklijke huizen. Tot ’hofgoochelaar’ Larette in mei 1943 zelfmoord pleegde in zijn Amsterdamse goochelwinkel. Schrijver Michel van Zeist ontdekte tot nog toe onvindbare documenten die een nieuw licht laten schijnen op zijn door raadsels omhulde dood.\n\nOp de late avond van 14 mei 1943 klopten twee officieren van de Duitse Wehrmacht op de deur van Larettes woning/goochelstudio aan de Willemsparkweg. Cornel Hauer – zijn échte naam – verdween naar een zijkamertje, pakte een pistool en maakte een eind aan zijn leven. „Over de aanleiding tot die wanhoopsdaad deden jarenlang de meest uiteenlopende verhalen de ronde”, weet Michel van Zeist. Kwamen de Duitsers de Joodse entertainer oppakken? Was hij verraden? Of wilden ze alleen maar, zoals zijn weduwe later zei, een paar goocheltrucs kopen? De onlangs overleden schrijver K. Schippers wist zelfs te melden dat ze hem kwamen vragen voor een optreden. \n\nTijdens het schrijven van zijn boek Hofgoochelaar Larette en zijn mysterieuze dood vond Van Zeist antwoorden in diens overlijdensakte en het oude politierapport dat hij in handen kreeg. Op de akte staat de tijd van overlijden: 00.26 uur. „Dat maakt het verhaal over twee onschuldige Duitsers die een goocheltrucje wilden kopen of een voorstelling boeken onaannemelijk.” \n\nIn het politierapport wordt een van de al jaren rondzoemende verhalen bevestigd. De Duitse militairen bonsden op Larettes deur omdat de dove goochelaar zijn radio keihard had afgestemd op de verboden Engelse zender. ’Deze officieren hebben het persoonsbewijs van Hauer mede genomen en zouden dit bij de Criminal Polizei deponeeren’, noteerde rechercheur van dienst Donkelaar destijds. Larette zag geen uitweg meer. Tegen zijn vrouw zei hij: „Mij krijgen ze niet te pakken!” \n\nOp zijn 54e werd de ’hofgoochelaar’ begraven op het rooms-katholieke kerkhof in Buitenveldert. Zijn ouders hadden zich jaren eerder tot dat geloof laten bekeren. Maar voor de Duitsers bleef Larette een Jood. Optreden kon hij, kort na de bezetting, officieel niet meer. Toch bleef hij dat, vermoedelijk tot twee weken voor zijn dood, ’illegaal’ doen. Van Zeist: „Hij trok zich weinig aan van de bepalingen van de Duitsers.” \n\nTot het hem fataal werd.\n\nIn zijn boek over Larette beschrijft Van Zeist niet alleen diens noodlot maar ook zijn succesvolle loopbaan. De van oorsprong Oostenrijkse ’magiër’ belandde in de jaren twintig van de vorige eeuw in Nederland, waar hij faam verwierf als ’de man met de dubbele vingers’, ’het grootste vraagteken van dezen tijd’ en ’de eenigste die voor Hare Majesteit is opgetreden’.\n\nIn augustus 1945 haalde Larette nog even het nieuws. In diverse kranten werd geschreven dat hij voor de zevenjarige kroonprinses Beatrix een papieren feestmuts en een portret van koningin Wilhelmina tevoorschijn had getoverd. Het moet vermoedelijk om een naamsverwisseling of een imitator zijn gegaan, denkt Van Zeist. Want zelfs voor ’de grootste wereldgoochelaar’ was dit een truc te ver.\n\nLarette pleegde in 1943 zelfmoord in zijn winkel","intensity":0,"negativity":1,"cluster_id":34,"similar_texts":"text41"},{"id":"73","publisher":"NRC Handelsblad","date":"2021-10-08","url":"https://www.nrc.nl/nieuws/2021/10/07/neef-van-ridouan-taghi-aangehouden-in-marokko-a4061051#20211008-79849-110","title":"Neef van Ridouan Taghi aangehouden in Marokko","text":"Criminaliteit Het gaat om de in Breda geboren Jaouad  F. Het is onduidelijk of F. is aangehouden in verband met lopend onderzoek in Nederland of met verdenkingen in Marokko. ,De Marokkaanse opsporingsautoriteiten hebben deze week een neef van Ridouan Taghi aangehouden. Het gaat om Jaouad F., de in Breda geboren zoon van een oudere zus van Taghi. Bronnen in de onderwereld bevestigen berichtgeving hierover in het AD.Woordvoerders van de Landelijke Eenheid van de recherche en het Openbaar Ministerie willen geen vragen beantwoorden over de arrestatie. Het is dan ook niet duidelijk of de neef van Taghi is aangehouden in verband met lopend onderzoek in Nederland of met verdenkingen in Marokko. Zijn advocaat Inez Weski laat weten dat ze niet in kan gaan op de aanhouding van Jaouad F.\n\nLees ook: De nieuwe cocaïnebaronnen van Nederland\n\nJaouad F. is in eerdere politie-onderzoeken eerder in verband gebracht met de groep rond zijn oom Ridouan Taghi. Zo komt hij voor in het onderzoek ‘26koper’, dat draait om een grote wapenvondst in Nieuwegein in de zomer van 2015. In die strafzaak is hij uiteindelijk niet vervolgd. In januari van 2016 kreeg Jaouad F. bezoek van de politie nadat zijn foto was gevonden in een observatiebus die door de politie in beslag is genomen bij een onderzoek naar cocaïnehandel. De vondst van die foto werd gezien als een belangrijke escalatie in een sluimerend conflict tussen Taghi en rivaal Mustapha F., een Marokkaanse Nederlander uit Amersfoort.MarengoEen aantal moorden waarvoor Taghi wordt vervolgd in de strafzaak Marengo worden aan dat conflict gerelateerd. Na een vergismoord in Marrakech eind 2017, waarbij in plaats van Mustapha F. een zoon van een rechter werd doodgeschoten, zijn twee broers van Taghi aangehouden. Een van hen is voor betrokkenheid bij die moord veroordeeld, de ander voor betrokkenheid bij drugshandel. Jaouad F. is de derde persoon uit de kring rond Taghi die recentelijk is aangehouden. De afgelopen maanden werden al twee andere nauwe contacten van Ridouan Taghi aangehouden. In juli werd Gerel P. in Brazilië gearresteerd. Hij is eerder dit jaar bij verstek veroordeeld voor betrokkenheid bij een dubbele liquidatie. P. wordt ook verdacht van een moord op een spyshopmedewerker in 2015 die volgens justitie in opdracht van Taghi is gepleegd. Begin augustus werd Raffaele Imperiale gearresteerd in Dubai. De Italiaan wordt gezien als een belangrijke zakenpartner van Taghi bij de smokkel van cocaïne.\n\nEen versie van\n\ndit artikel\n\nverscheen ook in\n\nNRC Handelsblad\n\nvan 8 oktober 2021\n\nEen versie van\n\ndit artikel\n\nverscheen ook in\n\nNRC in de ochtend\n\nvan 8 oktober 2021","intensity":0,"negativity":0,"cluster_id":4,"similar_texts":"text16"},{"id":"74","publisher":"Algemeen Dagblad","date":"2021-10-08","url":"https://krant.ad.nl/titles/algemeendagblad/7908/publications/26526/articles/1460072/26/4","title":"Netflix maakt abonnementen duurder, alleen prijs Basis-abonnement blijft gelijk","text":"De prijzen van Netflix gaan omhoog voor Nederlandse abonnees.  \n  \nHet Standaard-abonnement wordt per maand 3 euro duurder en Premium zal 2 euro meer gaan kosten. De prijs van het Basic-abonnement wordt niet aangepast: dat blijft staan op 7,99 euro.  \n  \nHet verschil in de abonnementen zit in de beeldkwaliteit. Iemand met een Standaard-abonnement krijgt HD-beeldkwaliteit, bij Premium wordt 4K-kwaliteit geleverd. Een Basic-abonnement heeft een minder hoge kwaliteit. Ook kunnen niet meerdere mensen op één account inloggen, wat bij Standaard en Premium wel het geval is.  \n  \nHet Standaard-abonnement gaat van 10,99 euro naar 13,99 euro per maand. Voor het Premium-abonnement betalen abonnees nu 13,99 euro. Dat wordt nu 15,99 euro.   \n  \nHet is de eerste keer in vier jaar tijd dat Netflix de prijzen verhoogt. De hogere prijzen gelden niet alleen voor nieuwe abonnees, bestaande klanten krijgen per direct een aangepaste rekening. Of Netflix hierdoor abonnees zal gaan verliezen, is onduidelijk. Uit een poll op de website van deze krant laat 54 procent van de 7.837 respondenten weten dat ze bij Netflix blijven. 46 procent vindt de nieuwe bedragen te hoog.  \n  \nMaxime Segers","intensity":0,"negativity":0,"cluster_id":37,"similar_texts":"text413"},{"id":"75","publisher":"De Telegraaf","date":"2021-10-08","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/e19a5e4d0f8098ad9ea9890341c71da2/web/OPS/cciobjects.json&hash=7939c7b782003d8327ee#/pages/24-25","title":"Netflix wordt duurder","text":"Netflix wordt duurder\n\nStreaming \n\nDe meeste Nederlandse abonnees van Netflix gaan per direct meer betalen. Een abonnee met een Standaard-account is €3 per maand meer kwijt, voor Premium moet voortaan €2 extra worden betaald. Alleen voor het ’basic’-abonnement blijft de prijs gelijk, meldt het bedrijf op de eigen website. Het verschil in de abonnementen zit vooral in de beeldkwaliteit. Een basic-abonnee blijft €7,99 per maand betalen. Een Standaard-abonnement gaat nu €13,99 kosten, Premium wordt verhoogd tot €15,99 per maand. Het is de eerste keer in vier jaar tijd dat Netflix ook voor bestaande klanten de prijzen verhoogt.","intensity":0,"negativity":0,"cluster_id":37,"similar_texts":"text616"},{"id":"76","publisher":"Trouw","date":"2021-10-08","url":"https://krant.trouw.nl/titles/trouw/8321/publications/1375/articles/1460071/19/2","title":"Newcastle United in Saudische handen","text":"### Overname\n\nDe overname van de Engelse voetbalclub Newcastle United door het Saudische investeringsfonds Public Investment Fund (PIF) is afgerond. De Premier League heeft de transactie goedgekeurd. De koepelorganisatie besloot in te stemmen met de overname nadat het 'juridisch bindende garanties' had gekregen dat de staat Saudi-Arabië geen zeggenschap zou krijgen bij de club. PIF brengt 354 miljoen euro in.","intensity":0,"negativity":0,"cluster_id":58,"similar_texts":"text784"},{"id":"77","publisher":"Trouw","date":"2021-10-09","url":"https://krant.trouw.nl/titles/trouw/8321/publications/1376/articles/1460746/26/2","title":"Nieuwe omroep ON toont de zwakke plek in de Mediawet","text":"Nederland heeft al bijna honderd jaar een uniek pluriform omroepbestel, waarin maatschappelijke groeperingen met uiteenlopende overtuigingen hun stem kunnen laten horen. Ten tijde van de verzuiling bedienden katholieken, protestanten, sociaal-democraten en vrijzinnigen hun achterban met eigen omroepverenigingen. Toen die verzuiling verdween en de samenleving versnipperde, kregen nieuwe groepen toegang tot het bestel. De onafhankelijke NOS was er voor de objectieve nieuwsgaring.  \n  \nHet is een mooi systeem dat het mogelijk maakt op radio, tv en internet het maatschappelijk debat te voeren vanuit alle hoeken van de samenleving. Het idee erachter is dat het bestel zo een positieve invloed kan hebben op de sociale cohesie, en uiteindelijk op het functioneren van de democratische rechtsstaat.  \n  \nMaar wat gebeurt er als er een omroep komt met principes die het bestel ondergraven? Ongehoord Nederland (ON) voldeed aan de officiële vereisten in de Mediawet: het wist 50.000 leden te werven en vertegenwoordigt een herkenbare stroming in de maatschappij, namelijk die van boze rechtse burgers die zich door andere media niet gehoord voelen. Het heeft een redactiestatuut en leverde een plan in voor onderscheidende journalistieke programma's. So far so good.  \n  \nMaar op de site en het YouTubekanaal van ON kan de kijker al zien wat deze omroeporganisatie met de zendtijd wil doen. En dat stemt tot zorgen. ON brengt daar nepnieuws, onder andere over de coronavaccinaties, en bestrijdt de onafhankelijkheid van de NOS. Volgens ON is dat geen onafhankelijk nieuwsmedium, verspreidt de NOS desinformatie en discrimineert het zelfs 'blanke' mensen.  \n  \nMet deze aanvallen op de NOS ondermijnt ON het vertrouwen in het omroepbestel en in de journalistiek als geheel. De Raad voor Cultuur, die moest oordelen over toelating van ON tot het bestel, uitte terecht haar zorgen hierover. Toch kon de omroep niet worden tegenhouden, omdat de toetsingscriteria in de Mediawet te beperkt zijn. Elke omroep wordt toegelaten die een duidelijke maatschappelijke stroming vertegenwoordigt.  \n  \nDit is een duidelijk signaal dat de Mediawet niet meer past in deze gepolariseerde tijd, waarin nepnieuws en het stelselmatig ondermijnen van het vertrouwen in instituties tot de dagelijkse realiteit behoren. Door clubs als ON zo makkelijk toegang tot het stelsel - en daarmee legitimiteit - te geven, werkt het omroepbestel in feite mee aan het van binnenuit uithollen van onze democratische rechtsstaat. Het is hoognodig dat een nieuw kabinet de Mediawet aanpast met een democratisch toetsingskader. Het is naïef te denken dat onze rechtsstaat deze aanvallen wel kan verwerken.  \n  \nDe mening van de krant, verwoord door leden van de hoofdredactie en senior redacteuren.","intensity":0,"negativity":0,"cluster_id":7,"similar_texts":"text856"},{"id":"78","publisher":"Trouw","date":"2021-10-09","url":"https://krant.trouw.nl/titles/trouw/8321/publications/1376/articles/1460746/7/1","title":"Nobelprijs voor de Vrede gaat naar twee journalisten met kritiek op de macht","text":"De Nobelprijs voor de Vrede gaat dit jaar naar de persvrijheid, in de personen van de Filippijnse journaliste Maria Ressa en haar Russische collega Dmitri Moeratov. Met die keuze beloont het Noors Nobelcomité niet alleen moedige journalisten in autocratische landen, maar vooral de betrouwbare verslaggeving in een medialandschap dat steeds meer wordt bepaald door ophef op sociale media.  \n  \n\"Vrije, onafhankelijke en op feiten gebaseerde journalistiek dient als bescherming tegen machtsmisbruik, leugens en propagandaoorlogen\", zei Berit Reiss-Andersen, voorzitter van het comité, bij de toekenning gisteren. Ze beklemtoonde het belang van vrijheid van meningsuiting en persvrijheid, ook voor de vrede en veiligheid in de wereld.  \n  \nRessa en Moeratov hebben veel overeenkomsten: beiden zijn journalisten die hun werk blijven doen, terwijl onafhankelijke verslaggeving hen in de problemen kan brengen. Moeratov (59) is een van de oprichters en hoofdredacteur van de krant en website Novaja Gazeta, die kritisch schrijft over president Vladimir Poetin en diens beleid in Rusland.  \n  \nAnna Politkovskaja, die voor Novaya Gazeta verslag deed van de oorlog in Tsjetsjenië, werd in 2006 in Moskou vermoord, na eerdere aanslagen op haar leven. De prijs voor Moeratov wordt ook gezien als eerbetoon aan haar, een felle critica van Poetin. Het Nobelcomité prees Novaja Gazeta als 'de meest onafhankelijke krant in Rusland op dit moment, met een fundamenteel kritische houding tegenover de macht'.  \n  \nDesondanks prees Dmitri Peskov, woordvoerder van het Kremlin, Moeratov gisteren als een 'getalenteerd en dapper persoon'. \"We kunnen Dmitri Moeratov feliciteren. Hij heeft consistent gewerkt in overeenstemming met zijn idealen.\"  \n  \nZulke mooie woorden kwamen er niet voor Maria Ressa namens de Filippijnse president Rodrigo Duterte. Ressa (58) is voortdurend verwikkeld in rechtszaken, aangespannen door de Filippijnse overheid vanwege smaad en vermeende belastingontduiking. \"Ik ben een beetje geschokt, het is echt emotioneel\", zei Ressa tegen het Noorse tv-station TV2 na de bekendmaking.  \n  \nIn 2012 was Ressa een van de oprichters van de website Rappler, die volgens het Nobelcomité kritisch schrijft over de 'moorddadige antidrugscampagne' van Duterte. Onder diens bewind zijn al vele duizenden drugsgebruikers zonder vorm van proces doodgeschoten door politie en moordeskaders. Vaak willekeurig en na anonieme tips, zodat ook veel mensen die niets met drugs te maken hebben het slachtoffer worden.  \n  \nRessa richt zich niet alleen tegen het bewind van Duterte, ze is vooral kritisch over de rol van de sociale media, die volgens haar te veel invloed hebben op de Filippijnen. Veel mensen in dat land halen hun nieuws van Facebook, terwijl in de opzet van dat medium is ingebouwd dat sensatie en ophef het best scoren.  \n  \nEerder dit jaar kreeg Ressa de Four Freedoms Award voor de vrijheid van meningsuiting. Ze vertelde toen in een interview met Trouw over de bedreigingen voor de democratie, niet alleen in de Filippijnen maar wereldwijd, door de manier waarop autocraten sociale media gebruiken. \"Er is een gezamenlijke actie bezig om het vertrouwen in de journalistiek en de democratie te ondermijnen, geloofwaardigheid aan te tasten. Dat is het doel. Leugens, gekoppeld aan woede en haat, verspreiden zich sneller en verder via sociale media.\"  \n  \nRessa ziet dit wereldwijd gebeuren en maakt zich zorgen over de gevolgen, ook op de lange termijn. \"We leven ondertussen in een illusie die inspeelt op onze biologie, op woede en haat. We hebben te maken met een leugenvirus. Als je eenmaal bent besmet, verandert dat je kijk op de wereld.\"  \n  \nOok Reiss-Andersen van het Nobelcomité wees bij de toekenning van de prijs op het gevaar van manipulatie en nepnieuws op sociale media en ze beklemtoonde het belang van betrouwbare, onafhankelijke informatievoorziening. Ressa en Moeratov krijgen samen een bedrag van tien miljoen Zweedse kronen, bijna een miljoen euro.","intensity":0,"negativity":2,"cluster_id":46,"similar_texts":"text852"},{"id":"79","publisher":"Algemeen Dagblad","date":"2021-10-09","url":"https://krant.ad.nl/titles/algemeendagblad/7908/publications/26548/articles/1460750/63/1","title":"Ontsnapping met een kostbaar punt","text":"### Zirkzee is met twee goals goud waard voor Jong Oranje JONG ORANJE EK-kwalificatie\n\nIn het eerste kwart van het spektakelstuk leek er nog niet veel aan de hand voor Jong Oranje. De ploeg van bondscoach Erwin van de Looi leek na een dominante openingsfase ook op voorsprong te komen, ware het niet dat Jurgen Ekkelenkamp in buitenspelpositie stond na de vrije trap van Joshua Zirkzee.  \n  \nVoor de andere spits van Jong Oranje, Brian Brobbey, duurde de wedstrijd slechts 29 minuten. De van Ajax naar RB Leipzig overgestapte aanvaller, die bij die club nog op zijn eerste basisplaats in de Bundesliga wacht, liep een spierblessure op. Daarmee braken meteen een paar dramatische minuten aan voor Jong Oranje. Terwijl de verrassend op de bank begonnen Myron Boadu zich nog klaarmaakte aan de zijlijn, knikte Red Bull Salzburg-aanvaller Noah Okafor Nederland op een 1-0 achterstand.  \n  \nDaar bleef het wat betreft de ellende voor rust niet bij voor Jong Oranje. Ook toen Jeremie Frimpong werd gelanceerd en Zirkzee vond, bleef de eerste treffer uit omdat diens schuiver de paal raakte. Kon het nog erger? Zeker, want de tweede helft was nog geen vijf minuten onderweg of Jong Oranje stond al voor een grotere inhaalrace. Het balverlies was van Melayro Bogarde, het schot op de lat van Kastriot Imeri en de verzilverde rebound van dichtbij van de alerte Okafor (2-0). Juist toen Jong Oranje rijp was voor de sloop en het derde Zwitserse doelpunt in de maak leek, haalden de beloften kracht uit de aansluitingstreffer.  \n  \nDie viel uit een corner van Ian Maatsen, waarbij de door Bayern München aan Anderlecht verhuurde Zirkzee er als de kippen bij was om de bal binnen te tikken. Dat deed hij dik vijf minuten later opnieuw, door een nieuwe corner van Maatsen tegendraads binnen te knikken: 2-2.  \n  \nHet spel golfde in de laatste twintig minuten nog op en neer, maar gescoord werd er niet meer. Het ene punt was kostbaar voor Jong Oranje, dat in de Zwitserse leeftijdsgenoten de grootste concurrent in de kwalificatiepoule voor het EK in Roemenië en Georgië kent. De winnaar van de groep, waarin Jong Wales dinsdag in Nijmegen de volgende tegenstander is, kwalificeert zich direct voor het eindtoernooi. De nummer 2 moet het ticket via de play-offs zien af te dwingen.  \n  \nJong Zwitserland - Jong Oranje 2-2 (1-0)  \n  \n28\\. Okafor 1-0, 49. Okafor 2-0, 62. Zirkzee 2-1, 68. Zirkzee 2-2.  \n  \nOpstelling Jong Oranje: Scherpen; Frimpong (86. Hoever), Rensch, Botman, Maatsen; Ekkelenkamp (87. Musaba), Reis, Bogarde (62. Taylor), Timber (62. Van Kaam); Brobbey (29. Boadu), Zirkzee.","intensity":0,"negativity":1,"cluster_id":29,"similar_texts":"text548"},{"id":"80","publisher":"De Telegraaf","date":"2021-10-08","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/e19a5e4d0f8098ad9ea9890341c71da2/web/OPS/cciobjects.json&hash=0d20fe7e6db1e04b2996#/pages/40-41","title":"Op deze band kun je rekenen","text":"Op deze band kun je rekenen\n\nTitel: Kite\n\nArtiest: Claw Boys Claw\n\nVoor de boekhouders: met Kite zijn we toe aan het dertiende studioalbum van Claw Boys Claw. De band rond Peter te Bos (zang) en John Cameron (gitaar) kruipt richting haar 40-jarig bestaan in 2023, maar met uitzondering van de periode 1997-2008 kun je als fan of bewonderaar gewoon om de paar jaar op de Amsterdamse rockers rekenen. Aan inspiratie nooit, maar dan ook nooit gebrek, liet Te Bos zich onlangs nog ergens ontvallen. Dat is wel te horen, want Kite telt een veelvoud aan verschillende Claw Boys Claw-smaken. Zo gaat de band geweldig los op de gitaren in een nummer als Nightmare, gaan ze in Shaky en Giant moon voor een theatraal griezelsfeertje en is de psychedelische ballade Hypno wéér wat anders. Gelukkig weten we dat we het wel aan deze band kunnen overlaten daar één geheel van te maken. Fans zullen maar wat blij zijn met Kite, want wat een avontuur weer.\n\nB.W.","intensity":0,"negativity":0,"cluster_id":31,"similar_texts":"text575"},{"id":"81","publisher":"Algemeen Dagblad","date":"2021-10-09","url":"https://krant.ad.nl/titles/algemeendagblad/7908/publications/26548/articles/1460750/4/1","title":"Opgepakte advocaat besprak ontsnapping met Ridouan Taghi","text":"### Neef van topcrimineel zou maandenlang informatie hebben doorgespeeld\n\nYelle Tieleman  \n  \nVught  \n  \nNaast zijn aanhouding heeft de politie ook invallen gedaan in zijn kantoor in Utrecht en woning in Maarssen. Daarbij is beslag gelegd op notitieboekjes, digitale gegevensdragers en notities. Daarnaast is de cel van Ridouan Taghi doorzocht. Youssef Taghi (38) is al enkele jaren actief als strafrechtadvocaat en bezocht sinds maart van dit jaar tientallen keren Ridouan Taghi in de EBI.   \n  \nVanwege zijn beroep als advocaat had hij vrije toegang tot de hoofdverdachte in het Marengo-proces en waren de gesprekken die zij voerden niet zicht- of hoorbaar voor de politie. Via de advocaat kon Taghi, aldus het OM, onbelemmerd met de buitenwereld communiceren en kon hij zijn criminele organisatie blijven aansturen. \n\nVierde\n\nIn december 2020 liet Youssef Taghi weten dat hij Ridouan Taghi wilde bezoeken in de EBI. Die heeft naast Inez Weski, die zijn strafzaak doet, aanvankelijk nog twee andere advocaten, onder meer voor civiele zaken en voor detentiezaken. Youssef Taghi zou de vierde advocaat worden, maar het OM had bezwaren tegen de voorgenomen bezoekjes omdat het onwenselijk zou zijn als een advocaat ook familie is.  \n  \nDaarnaast bestond de gedachte dat Youssef Taghi in een ander onderzoek tuchtrechtelijke regels had overtreden. Daarop had het OM een klacht ingediend bij de Deken, die toezicht houdt op de advocatuur. Uiteindelijk zag die geen bezwaren, waardoor Youssef Taghi vanaf 11 maart van dit jaar toegang kreeg tot de EBI. In februari 2021 ontving de politie via het Team Criminele Inlichtingen informatie dat Ridouan Taghi vanuit de EBI zijn criminele organisatie nog steeds zou aansturen. Die verdenking werd sterker door onderschepte en gedecodeerde berichten die werden verstuurd met Sky-telefoons. Dat netwerk van cryptotelefoons werd in maart van dit jaar door politie en justitie ontmanteld. Ondertussen was uit die berichten ook gebleken dat Youssef Taghi zou fungeren als boodschapper naar de buitenwereld. Die verdenking werd afgelopen zomer sterker, waarop is besloten verdergaande opsporingsmiddelen in te zetten.  \n  \nMet toestemming van de rechter-commissaris zijn bijzondere opsporingsmiddelen ingezet om vast te stellen of Youssef Taghi inderdaad informatie doorspeelde. Daarbij zijn telefoons afgeluisterd, is hij geobserveerd en zijn ook vertrouwelijke gesprekken die hij voerde met Ridouan Taghi heimelijk meegeluisterd. ,,Het gevoel dat we daarbij kregen werd steeds slechter\", zegt hoofdofficier John Lucas van het Landelijk Parket. ,,Het werd zó geniepig gedaan. Aantekeningen op schrijfblokjes die tegen het glas in de spreekruimte werden gehouden en meteen werden doorgekrast.\" Wat er allemaal precies is doorgegeven wordt nog onderzocht. ,,Het is een complex onderzoek\", aldus Lucas. Wat het onderzoeksteam wel duidelijk is geworden is dat Taghi bezig was een gewelddadige ontsnappingspoging te plannen. Of dat gericht was op een zittingsdag van Marengo in de Bunker, tijdens het vervoer naar de Bunker, of vanuit de EBI is nog niet duidelijk. Ook is volgens Lucas vast komen te staan dat Taghi nog beslissingen neemt over de handel in verdovende middelen.  \n  \nDaarnaast zijn er aanwijzingen dat Taghi op zoek is naar adresgegevens van personeel van de Dienst Justitiële Inrichtingen, die verantwoordelijk is voor de EBI. ,,Met het onderscheppen van de boodschapper is naar verwachting een einde gemaakt aan de vrije communicatie vanuit gevangenschap\", aldus Lucas. ,,We moesten nu ingrijpen om erger te voorkomen en de communicatielijn te stoppen.\" Aanwijzingen dat Youssef Taghi betrokken is bij de moord op Peter R. de Vries zijn er niet, zegt hoofdofficier Lucas. Vanaf maart 2021 bezocht Youssef Taghi de EBI tientallen keren, soms wel twee keer per week. Ook hadden de twee veelvuldig telefonisch contact. De Deken van advocaten is gisterochtend op de hoogte gesteld van de aanhouding.   \n  \nDe aanhouding van Youssef Taghi is een volgende klap die politie en justitie uitdelen aan de criminele organisatie van Ridouan Taghi. Afgelopen dinsdag nog, werd een andere neef, Jaouad F., aangehouden in Marokko. Hij geldt als een vertrouweling van Ridouan Taghi en is nu door de Marokkaanse autoriteiten opgepakt op verdenking van betrokkenheid bij een vergismoord in Marokko. Onlangs werden ook Gerel P. en Gregory F. aangehouden, in respectievelijk Brazilië en Curaçao. Gerel P. werd gezien als een van de belangrijkste huurmoordenaars van de organisatie en was jarenlang voortvluchtig. De politie ziet in Gregory F. iemand die belangrijk was voor de drugssmokkel.\n\nVoorarrest\n\nMaandag wordt Youssef Taghi voorgeleid aan een rechter-commissaris, die zal beslissen over zijn voorarrest. Formeel wordt Youssef Taghi verdacht van deelname aan een criminele organisatie die zich richt op witwassen, handel in verdovende middelen en het voorbereiden van moord. Wie zijn advocaat is, is nog onduidelijk.","intensity":0,"negativity":0,"cluster_id":3,"similar_texts":"text152"},{"id":"82","publisher":"Algemeen Dagblad","date":"2021-10-08","url":"https://krant.ad.nl/titles/algemeendagblad/7908/publications/26526/articles/1460072/39/2","title":"Overmacht Braspennincx","text":"Shanne Braspennincx heeft haar vorm van de Olympische Spelen door weten te trekken. Na het goud op de keirin in Tokio bleek de vriendin van Jeffrey Hoogland bij het EK oppermachtig in het sprinttoernooi.  \n  \nBraspennincx, die eerder in de week ook al goud pakte op de teamsprint, versloeg in de finale de Duitse Lea Sophie Friedrich in twee heats. Daarvoor had ze in de halve eindstrijd Mathilde Gros uit Frankrijk ook in twee ritjes geëlimineerd. De Brabantse verloor geen enkele race in het hele toernooi.  \n  \nVincent Hoppezak pakte verrassend zilver op de scratch. De 22-jarige renner uit Nieuwerkerk aan den IJssel reed in de slotfase het peloton op een rondje en moest alleen de Portugees Rui Oliveira voor laten gaan. Hoppezak reed onlangs nog het EK baan voor beloften, waar hij brons pakte op de koppelkoers met Philip Heijnen.  \n  \nMaike van der Duin, een ander talent dat goed presteerde bij het beloften-EK (vier medailles), kwam net tekort voor eremetaal op het omnium. Van der Duin werd uiteindelijk vierde.","intensity":0,"negativity":1,"cluster_id":15,"similar_texts":"text803"},{"id":"83","publisher":"Trouw","date":"2021-10-09","url":"https://krant.trouw.nl/titles/trouw/8321/publications/1376/articles/1460746/7/2","title":"Plotselinge toeslagstop kan leiden tot hoge schulden","text":"Wie samenwoont met een migrant zonder verblijfsvergunning kan grote problemen krijgen met de Belastingdienst. Die zet niet alleen alle toeslagen stop van de persoon die geen verblijfsvergunning (meer) heeft, maar ook van Nederlandse partner of medebewoner die wel legaal in Nederland is. Ook als die te goeder trouw handelde. Dat leidt tot grote schulden, zeggen advocaten en hoogleraren migratierecht.  \n  \nIn De Verdieping vertelt Brigitte Borghaerts vandaag wat de gevolgen voor haar zijn geweest. Zij heeft tienduizenden euro's schuld, omdat er in 2003 iets misging bij de aanvraag van de verblijfsvergunning van het Amerikaanse zoontje van haar partner. Doordat het jongetje werd aangemerkt als illegaal, verloor Borghaerts haar toeslagen.  \n  \nHaar verhaal is niet uniek. \"Advocaten hebben enkele tot honderd zaken per jaar waarin Nederlanders of legaal verblijvende vreemdelingen in de problemen komen, omdat hun partner of kind geen verblijfsvergunning heeft\", zegt Judith de Jong, onderzoeker aan de Universiteit van Amsterdam. Met hoogleraar migratierecht Betty de Hart van de Vrije Universiteit deed ze verkennend onderzoek naar stellen van wie de één wel verblijfsrecht heeft en de ander niet. Ze spraken met stellen, advocaten en ngo-medewerkers.  \n  \nDe problemen worden veroorzaakt door een aanpassing aan de Wet awir uit 2005. Die zorgt ervoor dat ook Nederlanders en rechtmatig verblijvende vreemdelingen geen zorgtoeslag, huurtoeslag, kinderopvangtoeslag en kindgebondenbudget meer krijgen wanneer ze samenwonen met iemand die niet rechtmatig in Nederland verblijft. De Tweede Kamer heeft nooit echt gedebatteerd over de gevolgen van die wet voor Nederlanders of legale gezinsleden, zegt De Hart.  \n  \nDe Hart ziet overeenkomsten met de toeslagenaffaire. \"Ook hier wordt de verantwoordelijkheid helemaal bij mensen zelf gelegd.\" Zo kun je je baan kwijtraken, zegt ze. Dan komt er minder geld binnen en kan je buitenlandse partner zijn of haar verblijfsvergunning verliezen, omdat die is gekoppeld aan een inkomenseis. De Immigratie- en Naturalisatiedienst (IND) wil meteen worden ingelicht als je je baan verliest en dus onder die inkomenseis zakt, zegt De Hart. \"Het is best voorstelbaar dat mensen dat niet weten. Als de IND er acht maanden later achter komt, vordert de Belastingdienst acht maanden aan toeslagen terug. Ook van de partner die misschien Nederlands is.\"  \n  \nOok in deze kwestie wordt mensen soms ten onrechte voor de voeten geworpen dat zij met opzet gefraudeerd hebben. In dat geval hebben ze geen recht op een betalingsregeling en krijgen ze een boete.  \n  \nZo krijgen mensen schulden en komen daar niet meer uit, zegt advocaat Ellen Gelok van het Advokatenkollektief Oost in Utrecht. Ze spreekt van een 'bodemloze schuldenput' waarin de overheid mensen stort.  \n  \nHoe groot de groep is die wordt geraakt is niet duidelijk. De Belastingdienst zette in 2020 ruim 4600 keer een toeslag geheel of gedeeltelijk stop, omdat er sprake was van niet-legaal verblijf. In de eerste helft van 2021 gebeurde het 2800 keer. In 2017 schatte de Kinderombudsman dat honderden kinderen in armoede opgroeien, omdat een ouder problemen had met de verblijfsvergunning.  \n  \nde Verdieping 4|5  \n  \nCode 98 verwoestte het leven van Brigitte Borghaerts","intensity":0,"negativity":0,"cluster_id":47,"similar_texts":"text86"},{"id":"84","publisher":"Trouw","date":"2021-10-09","url":"https://krant.trouw.nl/titles/trouw/8321/publications/1376/articles/1460746/14/1","title":"Polen en de EU hebben flinke ruzie. Hoe nu verder? Nee, van een 'polexit' is geen sprake","text":"Donderdag bepaalde het Poolse grondwettelijk hof dat het Europese Hof van Justitie niets te zeggen heeft over de Poolse rechtspraak. Wat valt daar precies uit op te maken?  \n  \n1 Polen verlaat de EU niet  \n  \nToen Polen toetrad tot de EU, heeft het land plechtig beloofd dat het zich aan de Europese wet zou houden. Nu heeft Polen zich aan die afspraak onttrokken. Dat kan eigenlijk niet. Daarom klinkt in Brussel het woord 'polexit'. Maar wat Brussel ook kan doen, een land uit de Unie zetten kan niet.  \n  \nDe Poolse regering heeft gisteren, en ook eerder al, gezegd er helemaal niet op uit te zijn om de EU te verlaten. Het land wil gewoon lid blijven. Het wil alleen niet dat het Europese Hof in Luxemburg kan oordelen over zijn rechtssysteem. Dat is niet onafhankelijk en het Europese Hof heeft dat verschillende keren veroordeeld.  \n  \n2De EU is woedend  \n  \nIn Brussel wordt de uitspraak van de Poolse rechter van donderdag gevoeld als de bijl aan de wortel van de Europese samenwerking. Brussel laat het er niet bij zitten. Gisteren verscheen er een verklaring van de voorzitter van de Europese Commissie, Ursula von der Leyen. \"Onze verdragen zijn bijzonder duidelijk\", zei ze. \"Alle uitspraken van het Europese Hof van Justitie zijn bindend. Het Europese recht heeft voorrang op nationaal recht. Daar hebben alle lidstaten voor getekend. Wij zullen alle macht die de verdragen ons geven, gebruiken om dit af te dwingen.\"  \n  \n3De EU kan maatregelen nemen  \n  \nPolen moet de uitspraak van zijn grondwettelijk hof nog omzetten in wetgeving. Als dat gebeurt, móet Brussel wel reageren. Het meest voor de hand ligt dat het zal besluiten dat Polen geen coronaherstelgeld van de EU krijgt. In de Europese regels van dit jaar staat dat een land zijn rechtsstaat op orde moet hebben voor het EU-geld ontvangt. Het is een nieuw principe. Het is nog niet toegepast, want juist Polen vecht het principe aan.  \n  \nDie zaak dient aanstaande maandag en dinsdag bij het Europese Hof van Justitie in Luxemburg. De Europese Commissie heeft in eerste instantie beloofd dat ze zou wachten met toepassen van het zogenaamde 'conditionaliteitsbeginsel' tot het Europese Hof uitspraak heeft gedaan. Het is de vraag of die belofte nu nog geldt.  \n  \n4Dit kan Polen miljarden kosten  \n  \nPolen heeft een aanvraag ingediend voor 36 miljard euro aan coronaherstelgelden. Dat geld is nog niet uitgekeerd. Polen, dat economisch veel baat heeft gehad bij toetreding tot de EU, krijgt bovendien ieder jaar miljarden uit Brussel. Ook die heeft het land nu op het spel gezet.  \n  \n5De verhoudingen kunnen op verschillende manieren verslechteren  \n  \nPolen heeft zelf ook nog mogelijkheden om de EU dwars te zitten. Het land kan bijvoorbeeld op allerlei terreinen voorstellen blokkeren. De EU heeft ook meer mogelijkheden tot zijn beschikking dan alleen financiële. Ze kan Polen zijn stemrecht ontnemen in de Europese Raad via een zogenaamde artikel 7-procedure.  \n  \nDie is al in 2015 in gang gezet, maar niet alle lidstaten zijn het erover eens dat hij moet worden doorgezet. Hongarije bijvoorbeeld steunt Polen, en ook Slowakije. Daardoor ligt de procedure in de ijskast.  \n  \nEuroparlementariër Sophie in 't Veld zei gisteren dat de Europese Commissie bijvoorbeeld ook kan besluiten om de politie- en justitiesamenwerking stop te zetten, of het paspoortvrij reizen uit Polen.  \n  \nWaar vergaande stappen uit Brussel toe leiden, weet niemand. De verhoudingen kunnen snel verder verslechteren. Dat zullen de Poolse burgers niet leuk vinden. Die staan, hoewel ze in 2020 kozen voor een anti-Europese regering, in overgrote meerderheid achter het EU-lidmaatschap. Pas in 2023 zijn er weer verkiezingen. Dan staat ook Donald Tusk, voormalig voorzitter van de Europese Raad op het stembiljet.","intensity":0,"negativity":1,"cluster_id":9,"similar_texts":"text582"},{"id":"85","publisher":"De Telegraaf","date":"2021-10-08","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/e19a5e4d0f8098ad9ea9890341c71da2/web/OPS/cciobjects.json&hash=0cb4f9345397860afb42#/pages/14-15","title":"Polen legt bom onder EU","text":"Polen legt bom onder EU\n\nVoor het Constitutioneel Hof in Warschau werd door aanhangers van de EU geprotesteerd. \n\nfoto REUTERS \n\nHoogste hof stelt Pools recht boven Europees recht\n\nVan onze correspondent\n\nWARSCHAU Als in een waar verhaal van Franz Kafka oordeelde het Constitutioneel Hof in Warschau gisteren dat de Poolse wet belangrijker is dan EU-recht. Terwijl voor de andere 26 lidstaten van de Europese Unie zonneklaar is, dat de Brusselse regels voorgaan.\n\nMet het omstreden besluit van de hoogste Poolse rechters, die volledig onder controle van de nationalistische regering staan, is een kleine bom gebarsten. Al jarenlang werd gevreesd dat de bejaarde machthebber Jaroslav Kaczynski, vice-premier en voorzitter van de PIS-regeringspartij, zinspeelt op een ’Pol-exit’, een vertrek uit de Unie.\n\n„De Europese Commissie zal alle middelen inzetten om te zorgen dat Polen het EU-verdrag respecteert”, dreigde eurocommissaris Didier Reynders (Justitie). Terwijl de onafhankelijke rechtspraak in Polen al sinds Kaczynski’s overname van de regering in 2015 systematisch gesloopt werd, kondigde Reynders nu wederom „snelle actie” aan. \n\nDe commissie is al vijf jaar in een juridische strijd met de Poolse conservatief-rechtse machthebbers verwikkeld over hervormingen in het land, die volgens Brussel steeds verder de democratie en rechtsstaat ondermijnen, en daarmee indruisen tegen EU-normen en waarden. Bij het EU-hof in Luxemburg heeft Warschau al verschillende zaken verloren. Ingewijden zeggen dat met de uitspraak van het Constitutioneel Hof nu gebeurt waar veel juristen al jaren voor vrezen. Niet alleen zet Warschau zijn ramkoers door, maar door de uitspraak zijn EU-burgers en bedrijven in Polen niet langer door EU-recht beschermd .\n\nInmiddels heeft Kaczynski op vele belangrijke posities in het grootste Oost-Europese land jaknikkers neergezet. Bij het Constitutioneel Hof heeft hij tegen de regels kameraden geplaatst, net als bij het Hooggerechtshof in Warschau. Daar is het Europees Hof van mening dat illegale tuchtkamers aan het werk zijn, om hun collega-rechters te ontslaan.\n\nIn Warschau sprak Julia Przylebski gisteren het lang verwachte oordeel. De voorzitster van het Constitutioneel Hof is een goede vriendin van Kaczynski en kwam volgens critici illegaal in functie. Maar in het ’Trybunal Konstytucyjny’ zei ze gisteren: „De poging van het Europees Hof om zich met de Poolse justitie te bemoeien, gaat in tegen de regels.” Want de Poolse grondwet zou voorrang hebben. Ze beklemtoonde de ’nationale soevereiniteit’.\n\nMaar het Europese Hof, en tientallen rechters uit Nederland, die de afgelopen jaren zowel in Warschau als in ons land in vele steden voor hun bedreigde Poolse collega’s protesteerden, zijn van mening dat de Poolse tuchtkamers illegaal zijn.\n\nVolgens Jeroen Lenaers (CDA) drijft Polen steeds verder af van de koers van de Europese Unie. „De Poolse autoriteiten en de regerende PiS-partij beweren dat ze niet uit zijn op een Pol-exit maar dat is moeilijk te geloven als je naar hun handelen kijkt.” Lenaers, kort en krachtig: „Genoeg is genoeg.” Zijn collega Tineke Strik van GroenLinks stelt: „De Poolse regering kan niet verwachten dat zij kan blijven profiteren van de voordelen van de Europese samenwerking als ze de Europese rechtsorde in twijfel trekt.”\n\nWarschau, dat zwaar leunt op de tientallen miljarden EU-subsidie, zou echter gevoelig kunnen zijn voor de 36 miljard euro uit het corona-reddingsfonds. Dat wordt door Brussel voorlopig niet uitgekeerd zolang er onduidelijkheid over de onafhankelijke rechtsstaat in Polen bestaat. \n\nEC kondigt ’snelle actie’ aan","intensity":0,"negativity":1,"cluster_id":14,"similar_texts":"text582"},{"id":"86","publisher":"Algemeen Dagblad","date":"2021-10-08","url":"https://krant.ad.nl/titles/algemeendagblad/7908/publications/26526/articles/1460072/6/2","title":"Polen tergt Europa met keuze voor 'eigen wetten eerst'","text":"De uitspraak van het Poolse constitutionele hof kwam er gistermiddag op verzoek van premier Mateusz Morawiecki. Volgens Brussel is zelfs dat hof al ongrondwettelijk, door de politieke benoemingen van rechters die er hebben plaatsgehad.  \n  \nCDA en GroenLinks in het Europese Parlement willen dat Brussel scherp reageert en om te beginnen alle betalingen aan Polen stopzet. Dat kan meteen al flink in de papieren lopen, omdat Polen op 36 miljard euro uit Brussel rekent voor economisch herstel na de coronacrisis. De uitkering daarvan is voorlopig al bevroren.  \n  \n,,De EU kan niet blijven toekijken terwijl de rechtsstaat op deze manier wordt ondermijnd door Warschau'', aldus CDA'er Jeroen Lenaers. ,,Regeringen die onze gezamenlijke afspraken keer op keer breken of ontkennen, hebben geen recht op Europees geld.''  \n  \nDoor het Poolse nationale recht boven het Europese te stellen zou Polen zich ook niet langer gebonden kunnen voelen aan arresten van het Europese Hof van Justitie en ontstaat er rechtsongelijkheid.\n\nSchendingen\n\nHet Hof in Polen stelt dat 'Polen niet kan functioneren als een soeverein en democratisch land' als het de EU toestaat invloed uit te oefenen op beleidsterreinen waarop het geen macht heeft afgestaan. De regering juicht het arrest toe en zegt dat het hof duidelijk maakt dat de EU niet tussenbeide kan komen in het Poolse justitiële stelsel. Brussel klaagt al jaren over politieke benoemingen bij Poolse rechtbanken, gebrekkige mediavrijheid en schending van grondrechten door discriminatie op grond van seksuele aanleg.  \n  \n,,Wij zijn bezorgd over de situatie en zullen Polen opnieuw duidelijk maken dat Europees recht voorrang heeft op nationaal recht'', aldus EU-commissaris van Justitie Didier Reynders. ,,Dat is al zo sinds de Unie is opgericht.''","intensity":0,"negativity":0,"cluster_id":9,"similar_texts":"text657"},{"id":"87","publisher":"NRC Handelsblad","date":"2021-10-08","url":"https://www.nrc.nl/nieuws/2021/10/07/pools-hof-stelt-nationaal-recht-boven-europees-recht-a4061109#20211008-79849-102","title":"Pools Hof stelt nationaal recht boven Europees recht","text":"Polen  De vergaande uitspraak brengt Polen dichter bij vertrek uit de Europese rechtsorde. Critici spreken van een ‘juridische Polexit’.  ,Het politiek en deels illegaal benoemde Poolse Constitutioneel Hof heeft het land een zevenmijlsstap dichter bij vertrek uit de Europese rechtsorde gebracht. Op verzoek van premier Mateusz Morawiecki oordeelde het Hof donderdag dat nationale politici delen van het Europees recht mogen negeren en uitspraken van de hoogste juridische instantie, het Europees Hof in Luxemburg, niet per se bindend zijn. Het heeft „in feite een regel gecreëerd dat beslissingen van het Poolse Constitutioneel Tribunaal boven die van het Europees Hof staan”, vatte een van de veertien rechters samen.\n\nJustitieminister Zbigniew Ziobro jubelde op Twitter dat hiermee „grondwettelijke grenzen zijn gesteld aan de Europese integratie”. Critici spreken van een ‘juridische Polexit’. Als Polen het Unierecht en vonnissen uit Luxemburg niet langer respecteert, valt de basis van vertrouwen tussen de lidstaten in elkaars rechtsstaat weg.\n\nHet Europees Hof heeft, op verzoek van de Europese Commissie en van individuele Poolse rechters, herhaaldelijk geoordeeld dat hervormingen van de conservatief-nationalistische Poolse regering indruisen tegen Europese basisvoorwaarden voor de onafhankelijkheid van de rechtspraak. De rechtse coalitie die sinds 2015 aan de macht is, stuurde onwelgevallige opperrechters met vervroegd pensioen, politiseerde de benoemingen bij lagere rechtbanken en richtte een tuchtkamer op om critici binnen de rechtspraak te ontslaan. Bij het Constitutioneel Hof werden drie kandidaten die al benoemd waren opzij geschoven en vervangen door politiek loyale rechters. Recent oordeelde het Europees Hof voor de Rechten van de Mens in Straatsburg dat dit grondwettelijk tribunaal in Warschau zelf niet langer een „bij wet ingesteld gerecht” is.\n\nEigen soevereiniteit\n\nMet een beroep op de eigen soevereiniteit en democratie zeggen Poolse politici al jaren dat de Europese Unie zich niet met nationale wetgeving, hervormingen en benoemingen mag bemoeien. Maar nooit werd de kwestie zo hoog opgespeeld als nu via het Constitutioneel Hof. Eerder werd het gekaapte Hof wel gebruikt om in Polen een politiek en maatschappelijk verbod op abortus door te voeren. Net als toen is het oordeel van donderdag pas geldig wanneer het door de regering wordt bekrachtigd. Dat kan opnieuw maanden duren. Eurocommissaris Didier Reynders zei donderdag de uitspraak eerst te willen bestuderen. „Maar we zullen ferm zijn in onze reactie. Dit gaat om de kern van de EU.”\n\nLees ook: Polen en Hongarije hekelen EU: ‘slavernij’ en ‘kolonialisme’\n\nPraktisch gezien heeft het juridische gevecht tussen de Europese Commissie en de Poolse regering een verlammend effect op de rechtspraak in Polen. Onafhankelijke ‘oude’ rechters die nog onder eerdere regeringen benoemd waren weigeren samen te werken met hun politiek aangestuurde collega’s. En vergelijkbare zaken kunnen bij verschillende rechters heel anders verlopen omdat zij op dit moment individueel beslissen of ze Europese uitspraken wel of niet leidend laten zijn. Verschillende andere lidstaten, waaronder Nederland, aarzelen met het overdragen van verdachten aan Polen omdat ze twijfelen of die wel een eerlijk proces krijgen.\n\nDe zaak voor het Constitutioneel Hof was over maanden uitgesmeerd en doorkruist gesprekken tussen de Europese Commissie en de Poolse regering over de toekomst van de rechtspraak in Polen. Komende week treffen zij elkaar ook weer in Luxemburg. Het Europees Hof buigt zich dan over de in december afgesproken ‘rechtsstaattoets’ die het ontvangen van Europese fondsen voorwaardelijk maakt aan corruptiebestrijding en rule of law in de lidstaten.\n\nEen versie van\n\ndit artikel\n\nverscheen ook in\n\nNRC Handelsblad\n\nvan 8 oktober 2021\n\nEen versie van\n\ndit artikel\n\nverscheen ook in\n\nNRC in de ochtend\n\nvan 8 oktober 2021","intensity":0,"negativity":0,"cluster_id":40,"similar_texts":"text469"},{"id":"88","publisher":"De Volkskrant","date":"2021-10-08","url":"https://krant.volkskrant.nl/titles/volkskrant/7929/publications/1380/articles/1460079/22/3","title":"Premier League keurt overname Newcastle door Saoedisch investeringsfonds goed","text":"VoetbalDe overname van de Engelse voetbalclub Newcastle United door het Saoedische investeringsfonds Public Investment Fund (PIF) is afgerond. De Premier League heeft de transactie goedgekeurd. De organisatie besloot in te stemmen met de overname nadat het 'juridisch bindende garanties' had gekregen dat de staat Saoedi-Arabië geen zeggenschap zou krijgen bij de club. PIF, dat 80 procent van de fondsen inbrengt in de deal van 300 miljoen pond (354 miljoen euro), wordt beschouwd als onafhankelijk.  \n  \nEen geschil tussen Saoedi-Arabië en Qatar was eerder het grootste struikelblok. Het Qatarese beIN Sports bezit de tv-rechten voor de Premier League in het Midden-Oosten, maar die zender was vanwege een boycot door de Saoedische regering niet te ontvangen voor de Saoedische fans. Die zochten daarom hun toevlucht tot BeoutQ, een piratenzender. Qatar beschuldigde het Saoedische regime ervan dat het achter de piratenzender zat. Het geschil is bijgelegd. Daardoor konden Newcastle en PIF de deal eindelijk afronden","intensity":0,"negativity":0,"cluster_id":58,"similar_texts":"text836"},{"id":"89","publisher":"De Telegraaf","date":"2021-10-08","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/e19a5e4d0f8098ad9ea9890341c71da2/web/OPS/cciobjects.json&hash=edbc88055cf59384769b#/pages/32","title":"protest in amerika na misbruikaffaire","text":"protest in amerika na misbruikaffaire\n\nVoetbalsters uit de Amerikaanse competitie NWSL hebben geprotesteerd naar aanleiding van het onlangs naar buiten gekomen misbruikschandaal. Zo legden speelsters van Washington Spirit en Gotham FC hun duel in de zesde minuut tijdelijk stil en gingen gearmd in de middencirkel staan. Oud-voetbalsters Sinead Farrelly en Meleana Shim kwamen vorige week naar buiten met beschuldigingen van seksueel misbruik door coach Paul Riley. De Engelsman, die de beschuldigingen ontkent, werd direct ontslagen bij North Carolina Courage. Vanwege het schandaal werd afgelopen weekeinde niet gevoetbald in de vrouwencompetitie.","intensity":0,"negativity":1,"cluster_id":38,"similar_texts":"text835"},{"id":"90","publisher":"Trouw","date":"2021-10-08","url":"https://krant.trouw.nl/titles/trouw/8321/publications/1375/articles/1460071/18/4","title":"Protest vrouwelijke voetballers tegen misbruik","text":"Vrouwelijke voetballers uit de Amerikaanse competitie NWSL hebben in de wedstrijden van woensdag geprotesteerd naar aanleiding van het misbruikschandaal dat onlangs naar buiten kwam. Zo legden spelers van Washington Spirit en Gotham FC hun duel in de zesde minuut tijdelijk stil. De spelers gingen gearmd in de middencirkel staan.  \n  \nBij de twee andere wedstrijden van woensdag werd op dezelfde wijze geprotesteerd. 'Vanavond nemen we onze plek op het veld weer in, omdat we ons plezier niet willen laten afnemen', staat in een verklaring van de spelersvakbond.","intensity":0,"negativity":2,"cluster_id":38,"similar_texts":"text418"},{"id":"91","publisher":"Algemeen Dagblad","date":"2021-10-09","url":"https://krant.ad.nl/titles/algemeendagblad/7908/publications/26548/articles/1460750/16/6","title":"rechters toeslagen Waar is de weegschaal van Vrouwe Justitia?","text":"'Rechters zaten fout in toeslagenaffaire' (AD 8-10). Je schrikt je toch helemaal te pletter, als deze kritiek klopt. Rechters die zich onvoldoende inleven in de burger, feiten te weinig actief onderzoeken, te weinig op hun eigen rechtsgevoel afgaan, te weinig onderling communiceren. De rechtbanken beslisten steeds meer op de automatische piloot. Het onderwerp werd te weinig vakinhoudelijk besproken, de rechters waren niet gespecialiseerd in kinderopvangtoeslagzaken, de rechters hebben het ontbreken van rechtsbijstand voor de ouders als tekort ervaren voor een goede procesvoering. Ik weet niet, maar waar is de 'eerlijke' weegschaal van Vrouwe Justitia?  \n  \nPetra Beekman, Soest.","intensity":0,"negativity":0,"cluster_id":8,"similar_texts":"text193"},{"id":"92","publisher":"Algemeen Dagblad","date":"2021-10-08","url":"https://krant.ad.nl/titles/algemeendagblad/7908/publications/26526/articles/1460072/1/2","title":"Rechters zaten fout in toeslagenaffaire","text":"### 'Steevast kant Belastingdienst gekozen'\n\nDe Parlementaire ondervragingscommissie Kinderopvangtoeslag riep rechters vorig jaar op bij zichzelf te rade te gaan. Zij hadden steevast de kant van de Belastingdienst gekozen in de toeslagenaffaire. Daarmee leverden de rechters 'een wezenlijke bijdrage aan het in stand houden van de spijkerharde uitvoering van de regelgeving van de kinderopvangtoeslag'. Ruim 35.000 ouders raakten daardoor ernstig in de problemen of zelfs financieel aan de grond.  \n  \nEen commissie van rechters en juridische experts onder leiding van rechter Jan van Catsburg (rechtbank Midden-Nederland) heeft afgelopen halfjaar gehoor gegeven aan de oproep. Deze Werkgroep Reflectie Toeslagenaffaire Rechtbanken heeft alle 16.753 kinderopvangtoeslagenzaken doorgelicht die tussen 2010 en 2019 bij bestuursrechters in Nederland binnenkwamen. Voor het onderzoek werd met 108 bestuursrechters en juridisch medewerkers gesproken, alsook met gedupeerde ouders en de afdeling Toeslagen van de Belastingdienst.  \n  \nDe conclusies liegen er niet om, blijkt uit het eindrapport 'Recht vinden bij de Rechtbank' dat in handen is van deze krant: De meerderheid van de rechters volgde de 'alles of niets'-uitleg van de regels door de Raad van State. Ouders moesten daarbij zelfs bij minimale fouten alle kinderopvangtoeslag - soms tienduizenden euro's of meer - terugstorten aan de Belastingdienst.  \n  \nIn het rapport staat een extreem voorbeeld uit 2015 van ouders die hun volledige voorschot van 27.554 euro moesten terugbetalen, omdat ze een bedrag van 77,32 euro niet hadden voldaan. 'Een dergelijk openstaand bedrag is, hoe klein ook, gelet op de jurisprudentie van de Afdeling Bestuursrechtspraak van de Raad van State, voldoende om de hele kinderopvangtoeslag terug te vorderen', stelde de rechtbank Midden-Nederland.  \n  \nIn slechts 23,2 procent van de zaken werden ouders in het gelijk gesteld. Alleen de rechtbank Rotterdam is een tijd lang bewust tegen de jurisprudentie van de Raad van State ingegaan. Gedupeerde ouders haalden vervolgens in hoger beroep alsnog bakzeil.  \n  \nDat is mede de reden waarom veel rechters de ouders tegen hun gevoel in ongelijk gaven: ,,Bestuursrechters wilden ouders niet blij maken met een dooie mus.\" De Raad voor de Rechtspraak bevestigt dat het eindrapport van de Werkgroep Reflectie Toeslagenaffaire Rechtbanken eind volgende week verschijnt, maar wil nog niets kwijt over de inhoud. c P4","intensity":0,"negativity":1,"cluster_id":44,"similar_texts":"text872"},{"id":"93","publisher":"De Telegraaf","date":"2021-10-09","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/70b496231f7efb18e81c722c0b0eb562/web/OPS/cciobjects.json&hash=2b92574aa8c25c350b9f#/pages/38-39","title":"Regels tegen stalbrand","text":"Regels tegen stalbrand\n\nSchouten: halvering doden\n\nDemissionair minister Schouten (Landbouw) komt met nieuwe regels om het aantal dodelijke stalbranden in 2026 te halveren. Zo worden alle veehouderijen jaarlijks verplicht gecontroleerd op elektra. Ook komt er een maximum aan het aantal dieren per ’brandcompartiment’. Het kabinet komt met nieuwe wetgeving na aanbevelingen van de Onderzoeksraad voor Veiligheid. Die vindt dat de minister van Landbouw politiek verantwoordelijk moet worden voor het ’substantieel en structureel’ verminderen van het aantal stalbranden, die jaarlijks aan tienduizenden dieren het leven kost.","intensity":0,"negativity":0,"cluster_id":54,"similar_texts":"text656"},{"id":"94","publisher":"De Volkskrant","date":"2021-10-09","url":"https://krant.volkskrant.nl/titles/volkskrant/7929/publications/1381/articles/1460745/6/1","title":"Ridouan T. spreekt met buitenwereld via neef","text":"### Marengo-proces\n\nRidouan T., de hoofdverdachte in het liquidatieproces Marengo, heeft al maandenlang contact met de buitenwereld, hoewel hij in beperkingen vastzit. Zijn 38-jarige neef Youssef T., die tevens een van zijn advocaten is, kon hem ongehinderd bezoeken in de extra beveiligde inrichting (EBI) in Vught, totdat hij vrijdag werd aangehouden. Tijdens die bezoeken zouden boodschappen over en weer zijn doorgegeven.  \n  \nRidouan T. zou onder meer een gewelddadige ontsnappingspoging aan het beramen zijn, zo blijkt volgens justitie uit de onderschepte communicatie met zijn neef en advocaat. Er zijn daarnaast aanwijzingen dat T. op zoek is geweest naar adresgegevens van medewerkers van de Dienst Justitiële Inrichtingen. Ook zou T. de handel in drugs voortzetten vanuit zijn detentie via zijn boodschapper Youssef T. Er is volgens het Openbaar Ministerie (OM) vooralsnog geen enkele indicatie dat Youssef T. betrokken is bij de moordaanslag op Peter R. de Vries.  \n  \nSinds 11 maart had Youssef T. ongehinderd toegang gehad tot zijn neef Ridouan. In december meldde hij zich voor het eerst aan om als advocaat zijn cliënt te bezoeken. Daarop heeft het OM een klacht ingediend bij de deken in Oost-Nederland, die een onderzoek is begonnen. Er was een vermoeden dat Youssef misbruik zou maken van zijn recht op geheimhouding. In maart oordeelde de deken dat er geen bezwaar was om Youssef toegang te geven tot T. Daarna heeft Youssef hem tientallen keren en urenlang bezocht en ook tientallen keren telefonisch gesproken.  \n  \nIn februari begon de Landelijke Recherche een strafrechtelijk onderzoek om te achterhalen hoe het kon dat Ridouan T. nog contact met de buitenwereld leek te hebben. Aan het begin van de zomer bleek uit onderschepte versleutelde pgp-berichten (pretty good privacy) van de zogenaamde Sky ECC-server, die in maart werd gekraakt, dat zijn advocaat Youssef T. daarbij mogelijk een rol speelde. Dat was uiteindelijk genoeg aanleiding om de zwaarwegende geheimhouding tussen cliënt en advocaat op te heffen.  \n  \nHet OM benadrukt dat het daarbij 'heel voorzichtig en zorgvuldig' te werk is gegaan. Alle onderschepte data tussen advocaat en cliënt ging eerst naar de rechter-commissaris. Die beoordeelde wat daarvan kon worden vrijgegeven voor het onderzoek.\n\nGeobserveerd\n\nYoussef T. werd maandenlang afgeluisterd en geobserveerd. Ook de gesprekken met Ridouan T. in de EBI werden afgeluisterd. Daaruit bleek onder meer dat er lange stiltes vielen, dat er gefluisterd werd en dat er geschreven werd op briefjes, aldus het OM. Daarop heeft de recherche ook de bevoegdheid gekregen om mee te kijken op camerabeelden van de gesprekken. Op het beeldmateriaal was volgens het OM te zien dat er boodschappen op briefjes werden geschreven, de briefjes tegen het glas werden gehouden en daarna werden doorgekrast.  \n  \n'Het is schokkend hoe geniepig dit werd gedaan', zegt John Lucas, hoofdofficier van justitie. 'Er werd misbruik van de rechtsstaat gemaakt.'  \n  \nOp de briefjes zou onder meer te zien zijn geweest dat Ridouan T. een ontsnappingspoging beraamde. Nog niet duidelijk is of hij uit zijn cel wilde ontsnappen, tijdens het transport naar de rechtbank of tijdens een zitting. Ook waren er aanwijzingen in de communicatie dat Ridouan T. de drugshandel ongehinderd voortzette vanuit de cel. Het is volgens het OM nog onduidelijk aan wie Youssef T. de berichten precies doorgaf en van wie hij ze kreeg.\n\nAanhouding\n\nVrijdag werd Youssef T. aangehouden tijdens een bezoek aan zijn neef in de EBI. Hij wordt verdacht van deelname aan een criminele organisatie die zich richt op witwassen, handel in verdovende middelen en het voorbereiden van moord. Bij de aanhouding is beslag gelegd op notitieboekjes, aantekeningen en digitale gegevensdragers. Het kantoor van Youssef T. in Utrecht, zijn voormalige kantoor in Waardenburg en zijn woning in Maarssen zijn vrijdag doorzocht. Ook de cel van Ridouan T. is doorzocht. Maandag wordt Youssef T. voorgeleid aan de rechter-commissaris.  \n  \nYoussef T. is een van de vier advocaten van Ridouan T. Inez Weski staat T. als strafrechtadvocaat bij in het proces Marengo. Zij is geen verdachte in dit nieuwe onderzoek. 'Ik word met dit nieuws geconfronteerd en kan er helaas niet op reageren vooralsnog', zegt Weski.  \n  \nNaast Weski en Youssef T. heeft Ridouan T. nog een advocaat voor civiele zaken en een advocaat die voor hem procedeert over de omstandigheden van zijn detentie. Youssef T. wordt door het OM beschreven als de 'media-advocaat'.  \n  \nSinds het voorjaar had de Volkskrant informatie dat advocaat Youssef T. zijn neef veelvuldig bezocht in Vught. Vanwege het belang van het lopende onderzoek wilde het OM geen informatie verstrekken over Youssef T. Daarom heeft de Volkskrant er niet over gepubliceerd. Vier andere kranten waren ook op de hoogte en hebben eveneens besloten niet te publiceren.\n\nOp bestelling\n\nRidouan T. (43) is de hoofdverdachte in het omvangrijke Marengo-proces. Het OM verdenkt hem van grootschalige cocaïnehandel en leidinggeven aan een organisatie die moorden op bestelling regelt. Hij zou opdracht hebben gegeven voor een groot aantal liquidaties en moordpogingen. Ook wordt hij in verband gebracht met de aanslag op Peter R. de Vries.  \n  \nIn december 2019 werd Ridouan T. in Dubai gearresteerd. Op dat moment was T. al anderhalf jaar de meest gezochte crimineel van Nederland. Drie dagen na zijn arrestatie werd hij in het diepste geheim naar Nederland gevlogen en opgesloten in de EBI in het Noord-Brabantse Vught. Daar zitten de zwaarste criminelen van het land opgesloten.  \n  \nAfgelopen zomer bleek dat politie en justitie bang zijn voor een gewelddadige ontsnappingspoging van Ridouan T. uit de EBI. Op basis van informatie uit 'het criminele milieu' oordeelde de Raad voor de Strafrechttoepassing en Jeugdbescherming (RSJ) dat er een gedegen vluchtrisico was: T. zou met een groep fors betaalde commando's op gewelddadige wijze willen uitbreken.","intensity":0,"negativity":0,"cluster_id":43,"similar_texts":"text447"},{"id":"95","publisher":"De Telegraaf","date":"2021-10-08","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/e19a5e4d0f8098ad9ea9890341c71da2/web/OPS/cciobjects.json&hash=efd2c04a06a0a686559b#/pages/32","title":"Rode Duivels tasten wéér mis","text":"Rode Duivels tasten wéér mis\n\nEn weer staan de Rode Duivels met superspits Romelu Lukaku met lege handen. Frankrijk gaat naar de finale van de Nations League. \n\nFOTO GETTY IMAGES \n\n❮❯\n\nNa 2-0 voorsprong laten Belgen finaleplaats door vingers glippen \n\nAMSTERDAM Eindelijk leek de gouden generatie van de Belgen af te gaan rekenen met de reputatie van ploeg die nooit een finale haalt. Met een 2-0 voorsprong bij de rust tegen Frankrijk was de finale van de Nations League binnen handbereik, maar de Rode Duivels zakten in de tweede helft te ver terug op eigen helft en betaalden daarvoor een zware prijs. Frankrijk zette een stormloop in en werd daarvoor beloond (3-2). \n\nEn zo spelen Frankrijk en Spanje zondagavond in Milaan de finale van de Nations League en moet de nummer één van de FIFA-ranking wederom toekijken. Het is al het vijfde toernooi op rij, waarin de Rode Duivels ver komen, maar waarin de eindstrijd een brug te ver is. Twee keer de kwartfinale en drie keer de halve finale, dat is tot nu toe de score van wat wordt gezien als de meest getalenteerde Belgische lichting ooit.\n\nOp het WK 2018 in Rusland waren de Fransen ook al te sterk geweest in de halve finale. Een nederlaag die de Rode Duivels veel pijn heeft gedaan, want op dat WK opereerde de gouden generatie van de Belgen op zijn best. Daarom was de ploeg van bondscoach Roberto Martinez extra gebrand op revanche. \n\nHet zag er aanvankelijk heel goed uit voor de ploeg van Martinez, die via een van richting veranderd schot van Yannick Carrasco fortuinlijk op 1-0 kwam. De voorsprong gaf de Rode Duivels vleugels en wie anders dan superspits Lukaku verzilverde het overwicht. Met een geweldige wegdraaiende beweging legde hij Lucas Hernandez in de luren, waarna Lukaku met een machtige knal in het dak van het doel de Belgen op rozen zette. De 68e goal in zijn 101e interland en zijn tiende in acht Nations League-duels, waarmee Lukaku topscorer van het toernooi is geworden.\n\nDe eerste finale van een toernooi sinds het EK 1980, toen de Belgen verloren van West-Duitsland, lonkte voor de Rode Duivels. Maar in plaats van te blijven voetballen kroop het team van Martinez in de tweede helft naar achter en gaf het initiatief aan Frankrijk. Een wedstrijdbeeld dat ook tijdens het EK regelmatig zichtbaar was en niet los is te zien van de hoge leeftijd van met name het defensieve gedeelte van de ploeg. De dertigers achterin kiezen vaker voor zekerheid en hebben meer en meer moeite om met veel ruimte in de rug te verdedigen.\n\nZeker tegen een supersnelle aanvaller als Kylian Mbapp. Een goede voorbereidende actie van Mbappé en slimme spitsengoal van Karim Benzema zette het verval van de afwachtende Belgen in gang. De Fransen bleven maar stormen en een domme overtreding van Youri Tielemans, een van de zwakste schakels aan de zijde van de Belgen, op Antoine Griezmann gaf Mbappé de kans om op het scorebord te komen. De na interventie van VAR Pol van Boekel gegeven strafschop werd onberispelijk benut (2-2). \n\nDe Belgen kwamen daarna niet meer uit de touwen waarin ze zichzelf hadden laten drukken, waarmee een hoge prijs werd betaald voor het strijdplan van Martinez in de tweede helft. Het is niet voor het eerst dat de Spanjaard, die veel wordt genoemd als opvolger van Ronald Koeman bij Barcelona, op het moment suprême niet overtuigt. Ook met zijn wissels was Martinez afwachtend. Zo bleef Eden Hazard opvallend lang op het veld, hoewel hij verre van topfit oogde. \n\nHet past in het beeld van Martinez, die maar hardnekkig vasthoudt aan de oude, vertrouwde namen, ook als die kwakkelen met hun fysiek, zoals Eden Hazard, of al lang niet meer in een topcompetitie spelen, zoals Toby Alderweireld (Al-Duhail in Qatar). Met doelman Thibaut Courtois, middenvelder De Bruyne en spits Lukaku hebben de Belgen drie wereldtoppers in de gelederen, maar daaromheen begint het brozer te worden, ook doordat Martinez weinig vers bloed toevoegt.\n\nNa de 2-2 was het wachten op de winnende goal van de Fransen, maar bij een zeldzame uitbraak drie minuten voor tijd leek alles toch nog op zijn pootjes terecht te komen voor de Rode Duivels. Een voorzet van Carrasco werd feilloos benut door Lukaku, maar de spits bleek dit vanuit buitenspelpositie te hebben gedaan. Het venijn zat in de staart, want daarna trapte eerst Paul Pogba nog een vrije trap op de lat, waarna Théo Hernandez, die voor het eerst bij Les Bleus samenspeelde met broer Lucas, de winnende goal binnentrapte en Frankrijk richting de finale van de Nations League schoot.\n\nBelgië-Frankrijk 2-3 (2-0). 37\\. Carrasco 1-0, 41. Lukaku 2-0, 62. Benzema 2-1, 69. Mbappé 2-2 (strafschop), 90+1. T. Hernandez 2-3. Frankrijk naar finale Nations League.\n\nFrankrijk knokt\n\nzich overtuigend \n\nterug in wedstrijd","intensity":0,"negativity":2,"cluster_id":27,"similar_texts":"text427"},{"id":"96","publisher":"De Telegraaf","date":"2021-10-08","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/e19a5e4d0f8098ad9ea9890341c71da2/web/OPS/cciobjects.json&hash=1c64cb33f9bfbcadd5bb#/pages/12-13","title":"Rust terug in de Biesbosch","text":"Rust terug in de Biesbosch\n\nDe Biesbosch is voortaan ’s nachts verboden gebied.\n\ndoor Sebastian Schramm\n\nDORDRECHT Recreanten zijn voortaan tussen zonsondergang en -opkomst niet meer welkom in grote delen van de Biesbosch.\n\nDat blijkt uit de nieuwe recreatiezonering die door Staatsbosbeheer voor het Nationaal Park en Natura2000-gebied is opgesteld. De maatregel die binnenkort ingaat, is bedoeld om de nachtrust van in het natuurgebied levende dieren niet te verstoren. Het is momenteel niet verboden om er in het donker te vertoeven. „Na zonsondergang is de Biesbosch een lastig gebied om te varen”, stelt Staatsbosbeheer. „Ook wandelaars kunnen de weg kwijtraken. Verstoring van vogels en andere dieren is in de nacht vaak erg groot en kan tot definitief verlaten van het nest leiden.”\n\nDe vele illegale feesten zijn al langer een doorn in het oog van de beheerder. Door het verblijf tijdens het donkere deel van de dag strafbaar te stellen, kan daar nu ook makkelijker tegen worden opgetreden.\n\nHet blijft overigens wel toegestaan om in het donker van de openbare weg in de Biesbosch gebruik te maken. Ook kan bij Staatsbosbeheer ontheffing worden aangevraagd voor bijzondere excursies, zoals bij volle maan. Voor pleziervaartuigen worden zones aangewezen om ’s avonds voor anker te gaan. Tussen 1 november en 1 maart wordt ook het varen door de Biesbosch verder aan banden gelegd.","intensity":0,"negativity":1,"cluster_id":32,"similar_texts":"text398"},{"id":"97","publisher":"De Volkskrant","date":"2021-10-08","url":"https://krant.volkskrant.nl/titles/volkskrant/7929/publications/1380/articles/1460079/2/4","title":"Rustig","text":"Eerst is het nog koud en op veel plaatsen grijs en mistig. In de loop van de dag komt de zon door en wordt het zo'n 17 graden. Morgen is het rustig en droog. Vooral in de middag is het vrij zonnig bij een temperatuur van 16 graden. pagina V21","intensity":0,"negativity":0,"cluster_id":48,"similar_texts":"text790"},{"id":"98","publisher":"De Volkskrant","date":"2021-10-08","url":"https://krant.volkskrant.nl/titles/volkskrant/7929/publications/1380/articles/1460079/53/2","title":"Rustig weekeinde","text":"### Weer\n\nEen hogedrukgebied boven de Noordzee zorgt voor een hoge barometerstand. Door de hoge luchtdruk en de kleine luchtdrukverschillen hebben we tot en met zondag met een droog en rustig weertype te maken. De wind houdt het kalm en waait in de middag zwakjes vanaf het land.  \n  \nIn de onderste lagen van de atmosfeer is de lucht vrij vochtig, daardoor begint de vrijdag veelal grijs en op veel plaatsen mistig. In de loop van de dag komt de zon er voorzichtig bij. In de middag schijnt op steeds meer plaatsen de zon geregeld, maar er zijn ook regio's waar het de hele dag grijs kan blijven. Na een vrij koude ochtend wordt het in de middag met de zon erbij 15 tot 17 graden. Bij veel bewolking is het beduidend frisser.  \n  \nIn het weekend is de kans op mist in de ochtend opnieuw aanwezig, vooral op zondag. Daarbij is het in de eerste ochtenduren ronduit koud, met op beschutte plaatsen een temperatuur van maar net boven nul en aan de grond mogelijk zelfs een graadje vorst. Zaterdagmiddag is het bijna overal vrij zonnig en wordt het maximaal 17 graden.  \n  \nOp zondag zijn er vooral in het westen meer wolken en kan in de avond een beetje regen vallen. Na het weekend staat er meer wind en wordt het wisselvallig.","intensity":0,"negativity":0,"cluster_id":48,"similar_texts":"text559"},{"id":"99","publisher":"De Telegraaf","date":"2021-10-09","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/70b496231f7efb18e81c722c0b0eb562/web/OPS/cciobjects.json&hash=296ecef8374d74904bc8#/pages/54","title":"Sangaré nadert precisie van Alvarez","text":"Sangaré nadert precisie van Alvarez\n\nEdson Alvarez van Ajax en Ibrahim Sangaré (r.) van PSV vechten om de bal.\n\nAMSTERDAM Ibrahim Sangaré wordt vaak met zijn tegenhanger bij Ajax, Edson Alvarez, vergeleken. De conclusie luidt dan vaak dat de middenvelder van PSV veel meer ballen zou inleveren. Dat klopte vorig seizoen in de Eredivisie ook wel, maar inmiddels zijn beide spelers naar elkaar toegegroeid.\n\nAlvarez leverde vorig seizoen gemiddeld per wedstrijd elf ballen in, tegenover Sangaré gemiddeld 13,6. De speler van PSV kwam echter ook veel vaker in balbezit dan de Mexicaan van Ajax. Die beroerde gemiddeld per wedstrijd 76,5 keer de bal, tegenover Sangaré 89,4 keer.\n\nDe dominantie bij PSV van Sangaré, die vrijdag scoorde voor Ivoorkust in de WK-kwalificatiewedstrijd tegen Malawi (0-3), is op het nieuwe middenveld alleen maar groter geworden. Hij komt nu 95,8 keer aan de bal per wedstrijd. Het aantal keer balverlies is afgenomen naar 13,0. Alvarez is met 83,8 balcontacten bij Ajax ook nadrukkelijker aanwezig. Met 12,3 is het aantal keer balverlies per wedstrijd wel wat groter geworden. \n\nMet Alvarez in de basis verloor Ajax maar drie keer in de Eredivisie. Sangaré leed vijf keer een nederlaag als basisspeler van PSV.","intensity":0,"negativity":0,"cluster_id":2,"similar_texts":"text254"},{"id":"100","publisher":"De Volkskrant","date":"2021-10-08","url":"https://krant.volkskrant.nl/titles/volkskrant/7929/publications/1380/articles/1460079/10/1","title":"Senaat VS bereikt deal over schuldenplafond","text":"Democraten en Republikeinen in de Amerikaanse Senaat hebben overeenstemming bereikt over de hoogte van het schuldenplafond van de Amerikaanse overheid. Dat plafond wordt nu tot in december verhoogd. De kwestie was weken een fel twistpunt tussen de Congresleden. De Amerikaanse regering nadert bijna de grens van het totale bedrag dat ze mag lenen. Als het plafond van 28,4 biljoen dollar, omgerekend 24,5 biljoen euro, niet zou worden opgehoogd, zouden de VS voor 18 oktober niet meer aan alle financiële verplichtingen kunnen voldoen. Nu is afgesproken om de limiet aan het totaalbedrag dat de VS mogen lenen met 480 miljard dollar te verhogen, meldt een ingewijde.\n\nGeen fusie Barneveld en Scherpenzeel\n\nDemissionairn minister Kajsa Ollongren van Binnenlandse Zaken zet een streep door de plannen om van Scherpenzeel en Barneveld in 2023 één gemeente te maken. Dat laat ze donderdag in een brief aan de Provinciale Staten van Gelderland weten. Volgens het provinciebestuur van Gelderland was herindeling de beste oplossing voor Scherpenzeel om in de toekomst daadkrachtig te kunnen blijven. Maar de minister zegt nu dat Scherpenzeel 'de bestuurskrachtproblemen met meer urgentie' heeft aangepakt door de druk vanuit de provincie. Tegen de herindeling was in Scherpenzeel veel verzet. Ollongren wil met de betrokken partijen in gesprek over een herstel van de normale bestuurlijke verhoudingen.\n\nBelgische jongen (18) na klopjacht opgepakt\n\nEen 18-jarige jongen die met een vuurwapen op weg zou zijn geweest naar een hogeschool in het Belgische Kortrijk is donderdag gearresteerd. Hij bleek geen echt wapen te hebben, maar een replica waarmee je plastic balletjes kunt schieten. Na een melding over een bewapende man begon de politie een zoektocht, onder meer in het nabijgelegen Waregem, waar uit voorzorg ook scholen en openbare gebouwen werden gesloten. De 18-jarige jongen is bekend bij politie en justitie, aldus een woordvoerder. Media melden dat hij psychische problemen zou hebben.","intensity":0,"negativity":0,"cluster_id":49,"similar_texts":"text831"},{"id":"101","publisher":"De Telegraaf","date":"2021-10-08","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/e19a5e4d0f8098ad9ea9890341c71da2/web/OPS/cciobjects.json&hash=9512213696faf999e974#/pages/1","title":"Spetterend afscheid van KDC-10","text":"Spetterend afscheid van KDC-10\n\nMet een afscheidsdouche om kippenvel van te krijgen begon het laatste KDC-10 tank- en transportvliegtuig van de Koninklijke Luchtmacht gisteren vanaf vliegbasis Eindhoven aan een ereronde boven Nederland. Het ’werkpaard’ is na ruim een kwart eeuw trouwe dienst afgezwaaid, al is er van ’een welverdiend pensioen’ geen sprake. De toestellen, die voor vele duizenden Nederlandse militairen op uitzending het laatste en eerste ’lijntje met thuis’ waren, zijn verkocht aan een Amerikaans bedrijf en worden vervangen door de Airbus A330.\n\nFoto ANP/HH\n\nIconische kist\n\nPagina T9","intensity":1,"negativity":0,"cluster_id":33,"similar_texts":"text408"},{"id":"102","publisher":"NRC Handelsblad","date":"2021-10-08","url":"https://www.nrc.nl/nieuws/2021/10/07/het-groningse-gasveld-gaat-in-2022-toch-dicht-a4061129#20211008-79849-302","title":"Stel dat de winter streng is, gaat het Groningse gasveld dan toch in 2022 dicht?","text":"Gaswinning De Groningse gasvelden gaan dicht, maar volgens sommigen is dat zonde, gezien de huidige schaarste. Maar „afspraak is afspraak,” vindt de Groningse gedeputeerde. „De kraan gaat dicht.” Toch maken  Groningers zich zorgen. ,Afspraak is afspraak. „De gaskraan in Groningen gaat in 2022 dicht”, zegt de Groningse gedeputeerde Tjeerd van Dekken (gaswinning, PvdA). „Dat is een keiharde afspraak met het ministerie en we hebben ook geen enkel bericht ontvangen dat daar nog verandering in komt.”\n\nDe boodschap vanuit Groningen is duidelijk. Ondanks de harde stijging van de gasprijzen wereldwijd gaat de kraan in Groningen volgend jaar dicht. Maar vanuit de energiewereld klinken andere geluiden. Onder meer het Centrum voor Strategische Studies in Den Haag (HCSS) publiceerde deze week een studie naar de leveringszekerheid van gas en noemt het „vooralsnog onverantwoord” om het gasveld in Groningen te sluiten.\n\nMachiel Mulder, hoogleraar energie-economie aan de Rijksuniversiteit Groningen, wijst in het Dagblad van het Noorden op de 500 miljard kuub gas die nog in het Groningse veld zit. „We laten 200 miljard euro schieten. Je kunt makkelijk tot 12 miljard kuub gas winnen zonder dat het veiligheidsrisico groter wordt. Dat heeft het Staatstoezicht op de Mijnen becijferd.”\n\nGesprek van de dag\n\nDergelijke berichten leiden tot onrust, boosheid, irritatie en angst onder de Groningers, volgens PvdA-gedeputeerde Van Dekken. „Dit is het gesprek van de dag”, zegt hij. „Gisteren kreeg ik een brief van een echtpaar uit het gaswinningsgebied waarin klip en klaar staat dat het genoeg is geweest met de Groningse gaswinning en net werd ik nog door een onbekende vrouw op straat aangesproken die hoopte dat de gaskraan dichtgaat, maar het toch niet helemaal vertrouwt.”\n\nDe Groningers ondervinden nog dagelijks de lasten van de gaswinning. Maandag nog schrok de regio op van drie middelgrote bevingen binnen 24 uur – een zeldzaamheid. Die werden gevolgd door twee kleinere bevingen op woensdag en donderdag. „Voor de Groningers is het duidelijk: hun veiligheid staat voorop”, aldus Van Dekken.\n\nDoordat de economie herstelt van de coronacrisis, is de vraag naar gas enorm gestegen. Dit terwijl het aanbod achterblijft: daardoor steeg de gasprijs de afgelopen weken naar ongekende hoogtes. En dan klinkt al gauw de roep om extra gas uit Groningen.\n\nEn wat als er toch een beroep wordt gedaan op extra gas uit Groningen\n\nMaar de hoge gasprijzen kunnen volgens een woordvoerder van het ministerie van Economische Zaken en Klimaat (EZK) nooit een argument zijn om de gaskraan in Groningen toch wijder open te draaien. Tijdens dit laatste productiejaar, dat op 1 oktober is begonnen, mag de Nederlandse Aardolie Maatschappij (NAM) nog 3,9 miljard kubieke meter aardgas uit het Groningenveld halen. Een groot verschil met acht jaar geleden toen de productie nog meer dan 50 miljard kuub bedroeg.\n\nEn wat als het een extreem strenge winter wordt? Is er dan nog wel voldoende gas voor huishoudens én bedrijven? Gasunie-bestuurder Bart Jan Hoevers onderkende woensdag in een gesprek met Tweede Kamerleden dat het risico bestaat dat het aan het eind van de winter krap wordt. „Bij een hele koude winter kan het op het eind wel eens spannend worden.” Dan kan er, bevestigt een woordvoerder van EZK, een extra beroep worden gedaan op het Groningse gasveld.\n\nIn „een extreem uitzonderlijke situatie” kan de Groningse productie dit gasjaar van de afgesproken 3,9 miljard naar 7,5 miljard kuub worden verhoogd. „Maar de kans dat dit gebeurt, is zeer klein. Deze regeling is er alleen voor noodgevallen”, aldus EZK.\n\nOp de waakvlamstand\n\nVoor de periode na 2022 gaat Groningen op de waakvlamstand. Om in noodsituaties een beroep te kunnen doen op die gasvelden, is een jaarlijkse productie van 1,5 miljard kuub noodzakelijk. Na 2025, of op zijn laatst na 2028, sluit het veld echt. Tot die tijd bepaalt de minister jaarlijks welke hoeveelheid gas er maximaal mag worden gewonnen als er een extreme situatie is.\n\nJaarlijks verbruiken Nederlandse huishoudens en bedrijven zo’n 40 miljard kubieke meter aardgas, zegt Martien Visser, lector Energietransitie aan de Hanzehogeschool, en daarnaast werkzaam bij de Gasunie. „Sinds 2018 importeert Nederland gas om aan de binnenlandse vraag te voldoen”, vertelt Visser. „Voor die tijd waren we grootexporteur.”\n\nWat is het effect op de wereldmarkt als er toch meer gas onder Groningen gaat worden opgepompt? „Als Nederland een paar miljard kuub meer gas produceert, zal de wereldmarkt daar nauwelijks op reageren”, zegt lector Visser. „Maar dat is speculatie. De hoge gasprijzen van nu zijn een uitzondering: maar weinigen hadden die voorzien.”\n\nToch is het Nederlandse gas belangrijk voor de Europese markt. „Voorheen produceerden we zo’n 20 procent van de vraag in Noordwest-Europa. Nu is dat nog steeds 5 procent, ondanks de lage productie”, aldus Visser.\n\nMaar net als Gasunie-bestuurder Hoevers ziet Visser vooralsnog geen reden om de gaskraan in Groningen verder open te draaien. „Dat is alleen een optie als het wekenlang vriest en het gasaanbod wereldwijd achterblijft”, zegt Visser. „Dan staan we voor de keuze om de gasopslag helemaal leeg te halen. Maar het risico daarvan is dat er in een koud voorjaar dan te weinig gas over is .”\n\nZo ver verwacht gedeputeerde Van Dekken niet dat het komt. „Als het wel zou gebeuren, raken de Groningers echt het vertrouwen in de overheid kwijt, en dat zou niet voor de eerste keer zijn.”\n\nLees ook: Op naar de eerste winter met onvoldoende gasreserves\n\nHij verbaast zich dan ook over de discussie. „Ik vind het onbegrijpelijk dat specialisten, wetenschappers en onderzoekers spreken over het opendraaien van de Groningse gaskraan, zonder de deskundigheid van de bewoners zelf te benutten. De Groningers zijn ervaringsdeskundigen, praat met hen eens over de gevolgen van gaswinning hier.”\n\nEn wat als er toch een beroep wordt gedaan op extra gas uit Groningen? Van Dekken: „Dan sluiten we niet uit dat we in hoger beroep gaan bij de Raad van State.”\n\nMet medewerking van Erik van der Walle\n\nAldel Productie verlaagd\n\nAluminiumfabriek Aldel in Delfzijl zal met ingang van aanstaande zondag de productie van aluminium grotendeels stilleggen. Reden is de hoge gasprijs. Donderdag is de fabriek begonnen met afschalen.\n\nAldel heeft ongeveer vierhonderd werknemers en het bedrijf kan niet uitsluiten dat er ontslagen zullen vallen. De productie zal voor 60 tot 70 procent stopgezet worden. Door de hogere gasprijzen kan niet langer op rendabele wijze aluminium worden geproduceerd. De werknemers zijn donderdag per mail ingelicht. „Het personeel maakt zich enorm zorgen”, laat Klaas Pijper, voorzitter van de ondernemingsraad, weten. Na het weekend volgen gesprekken met de bonden. De gasprijs is recent enorm gestegen. Bedrijven die veel energie verbruiken, komen daardoor in de problemen.\n\nEen versie van\n\ndit artikel\n\nverscheen ook in\n\nNRC Handelsblad\n\nvan 8 oktober 2021\n\nEen versie van\n\ndit artikel\n\nverscheen ook in\n\nNRC in de ochtend\n\nvan 8 oktober 2021","intensity":0,"negativity":1,"cluster_id":11,"similar_texts":"text2"},{"id":"103","publisher":"De Telegraaf","date":"2021-10-09","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/70b496231f7efb18e81c722c0b0eb562/web/OPS/cciobjects.json&hash=539b724006fc970e8649#/pages/8-9","title":"Toename positieve tests, R boven 1","text":"Toename positieve tests, R boven 1\n\nBILTHOVEN Het aantal nieuwe coronagevallen loopt verder op. Tussen donderdagochtend en vrijdagochtend zijn 2790 positieve tests geregistreerd. Dat is het hoogste aantal sinds 8 september.\n\nIn de afgelopen week kreeg het RIVM 14.257 meldingen van positieve tests. Dat komt neer op gemiddeld 2036 nieuwe gevallen per dag. Dat is het hoogste niveau in ongeveer drie weken tijd. Vergeleken met precies een week geleden is het gemiddelde gestegen met bijna een kwart. \n\nHet zogeheten reproductiegetal is voor het eerst in weken gestegen tot boven de 1. Het aantal positieve tests loopt dan op en dat is de laatste paar dagen ook te zien. Het reproductiegetal stond vrijdag op 1,02. Dat betekent dat honderd mensen met corona onder de leden gemiddeld 102 anderen besmetten. Bij elke stap loopt het aantal nieuwe dragers op. \n\nHet cijfer van 1,02 van vrijdag beschrijft de situatie op 23 september.","intensity":0,"negativity":0,"cluster_id":57,"similar_texts":"text694"},{"id":"104","publisher":"NRC Handelsblad","date":"2021-10-08","url":"https://www.nrc.nl/nieuws/2021/10/08/toetreding-ongehoord-nederland-duidt-op-lacune-in-de-mediawet-a4061120#20211008-79849-116","title":"Toetreding Ongehoord Nederland duidt op lacune in de Mediawet","text":"Omroepbestel,Al bijna een eeuw is het Nederlandse publieke omroepbestel een baken van pluriformiteit. Hoe veel er ook op aan te merken valt – duur, inefficiënt, versnipperd – feit is dat het bestel ruimte heeft geboden aan verschillende maatschappelijke groepen. In de tijd van de verzuiling gaven de omroepverenigingen een stem aan katholieken, socialisten, protestanten, vrijzinnigen of liberalen. De ontzuiling heeft het oude bestel de afgelopen decennia in een identiteitscrisis gestort. Maar in de kern blijft de opdracht van de huidige Nederlandse Publieke Omroep (NPO) dezelfde als die van de afgelopen eeuw. De omroepverenigingen voorzien volgens de Mediawet „in democratische, sociale en culturele behoeften van de Nederlandse samenleving” en doen dat „evenwichtig, pluriform, gevarieerd en kwalitatief hoogstaand”.\n\nDit is het dagelijkse commentaar van NRC. Het bevat meningen, interpretaties en keuzes. Ze worden geschreven door een groep redacteuren, geselecteerd door de hoofdredacteur. In de commentaren laat NRC zien waar het voor staat. Commentaren bieden de lezer een handvat, een invalshoek, het is ‘eerste hulp’ bij het nieuws van de dag.\n\nEen goed bestel is een levend bestel. Oude omroepen die hun relevantie verliezen, moeten kunnen verdwijnen, en nieuwe moeten daarvoor in de plaats kunnen komen. Vanaf januari treden twee nieuwe aspirant-omroepen toe tot het bestel: Omroep Zwart en Ongehoord Nederland. De eerste omroep richt zich op een diverse doelgroep: jong, veelkleurig, met programma’s die de nadruk leggen op diversiteit in gender, geloof of seksuele voorkeur. Ongehoord Nederland (ON!) is er voor de boze burger: de „teleurgestelde nieuwsgierigen”, de „traditionelen” en de „onbereikbaren”. Beide doelgroepen zijn aanwezig in het publieke debat, en alleen al daarom is toetreding van beide verenigingen toe te juichen.Omroep Zwart is een nog onbeschreven blad en zal zich moeten bewijzen. Van ON! is al veel meer bekend, juist die toetreding roept vragen op. ON! zendt sinds 2019 uit op YouTube en lijkt de eigen taakopvatting – een stem geven aan ongehoorde stemmen in het debat, met name op gebied van Nederlandse tradities en immigratie – wel erg ruim te interpreteren. De omroep zendt geregeld desinformatie uit. Pointer onderzocht een (inmiddels verwijderde) video van ON! over corona, en telde 28 onjuiste en onbewezen beweringen. Regelmatig worden complottheorieën over het coronavirus ontvouwd, variaties op het thema dat „ze” er „een hele agenda doordrukken”, zoals FVD’er en medeoprichter van ON! Pepijn van Houwelingen zei. En de aspirant-omroep zet onvermoeibaar de aanval in op de NOS, die onder meer wordt beticht van racisme (omdat witte Nederlanders zouden worden achtergesteld). Formeel heeft ON! aan alle voorwaarden voldaan. Er zijn voldoende leden en de NPO, de Raad voor Cultuur en toezichthouder Commissariaat voor de Media hebben positief geoordeeld. Maar uit onderzoek van NRC bleek dat er veel mis is gegaan. Adviseurs worstelden met vage criteria, onduidelijke toetsingskaders en allerlei definitieproblemen. In de kern kwam het erop neer dat ze de verenigingen maar moesten geloven. De Raad voor Cultuur schreef dat de programma’s van ON! tot nu toe „onder de maat” zijn en noemt „de consequente diskwalificatie van de NOS” schadelijk voor „het bestel als geheel”, zelfs voor het vertrouwen in de journalistiek. Toch kwamen er positieve adviezen. „Het knelt”, schrijft de raad daar zelf over, en dat is mild uitgedrukt. Er lijkt iets grondig mis met de manier waarop het omroepbestel functioneert. Dat is niet zozeer ON! aan te rekenen, maar wel demissionair minister Arie Slob (Media, ChristenUnie). Toetredingscriteria moeten ook gaan over de rol die omroepen willen spelen in de democratie. ON! moet een waarschuwing zijn voor kabinet en Tweede Kamer.\n\nNieuwsbrief\n\nNRC Kijktips\n\nWat moet je deze week kijken? Tips voor boeiende programma’s, series en films\n\nInschrijven\n\nEen versie van\n\ndit artikel\n\nverscheen ook in\n\nNRC Handelsblad\n\nvan 8 oktober 2021\n\nEen versie van\n\ndit artikel\n\nverscheen ook in\n\nNRC in de ochtend\n\nvan 8 oktober 2021","intensity":0,"negativity":1,"cluster_id":7,"similar_texts":"text184"},{"id":"105","publisher":"Trouw","date":"2021-10-08","url":"https://krant.trouw.nl/titles/trouw/8321/publications/1375/articles/1460071/14/1","title":"Tsjechië houdt van sjoemelende Babis","text":"Het 'Ooievaarsnest' is leeg. Een enkele nieuwsgierige is gestopt om het luxeresort even ten zuiden van Praag te bekijken dat symbool staat voor schimmige zaakjes van miljardair-premier Andrej Babis. Zo'n 2 miljoen euro EU-subsidie verdween in dit lege terras, de desolate stallen en het aanpalende hotel, waar overnachten een klein fortuin kost. Leuk om met zijn collega-miljardairs een keer af te spreken, schampert een jonge man die door een raam van de verlaten manege kijkt. Het gebouw is van buiten bekleed met boomstammen, waardoor het een reusachtig ooievaarsnest lijkt.  \n  \nDie 2 miljoen euro waren bestemd voor kleine bedrijfjes. Zeker niet voor Agrofert, de agro-industriële holding waar premier Babis zijn fortuin mee verdiende. En toch is dat wat gebeurde: op papier vroeg een klein bedrijfje de EU-subsidie aan om hier een hotel te bouwen, maar al gauw werd duidelijk dat Agrofert en dus de huidige premier de echte begunstigde was. Niemand doet nog moeite die connectie te verbergen. Bij de portier van het Ooievaarsnest kan elke bezoeker boekjes van en over Babis gratis meenemen. Babis die de 'oude' politieke elite beschimpt. Babis die à la Poetin met ontbloot torso poseert in de sneeuw.  \n  \nDe premier heeft zijn belang in Agrofert ondergebracht in trustfondsen. Volgens de Tsjechische wet is hij daardoor geen eigenaar en is er dus ook geen sprake van belangenverstrengeling als zijn regering miljoenen Europese subsidies naar Agrofert sluist. De Europese Commissie onderzocht de zaak in 2019 en kwam tot de conclusie dat er wel degelijk sprake is van illegale belangenverstrengeling. Onder druk van het Europarlement zijn dit jaar betalingen aan Agrofert stopgezet.  \n  \n\"Het resultaat is dat nu de Tsjechische belastingbetaler opdraait voor de subsidies aan Agrofert\", concludeert Jana Stehnova, projectmanager bij anticorruptiewaakhond Transparency International. Want als de EU geen geld overmaakt, draait de Tsjechische staat op voor toegekende subsidies. Babis' partij, Ano, controleert de ministeries die het verdelen. Vandaar dat Transparency International spreekt van 'state capture', het overnemen van de staat door een politieke partij. Daarmee lijkt Tsjechië steeds meer op Hongarije en Polen, waar volgens de Europese Commissie democratische instituties worden uitgekleed.  \n  \nJe zou denken dat de schandalen Babis geen goed doen in de campagne voor de parlementsverkiezingen die vandaag en morgen gehouden worden. Temeer daar er deze week nog een ander schandaal bijkwam: onthullingen uit de Pandora Papers wezen uit dat Babis in 2009 via offshorebedrijfjes voor 22 miljoen euro zestien huizen in Frankrijk kocht, waaronder een kasteeltje aan de Côte d'Azur. \"Er zijn sterke aanwijzingen dat hij hiervoor zwart geld gebruikte\", vertelt Stehnova op het kantoor van Transparancy International in Praag. Maar toch, ook deze zoveelste onthulling zal weinig effect hebben op de verkiezingen, meent zij. \"Voor het grote publiek is dit veel te ingewikkeld. Zijn aanhangers zeggen: hij wordt al jaren beschuldigd. Als er echt iets aan de hand was, was hij al veroordeeld.\"  \n  \nOp het marktpleintje van de plaats Brandys nad Labem voeren de 'piraten' campagne, de belangrijkste uitdagers van Babis. Ook zij ondervinden Babis' schijnbare immuniteit voor de schandalen. Hun Piratenpartij lag lang op kop in de peilingen, maar sinds kort is ze voorbijgestreefd door Babis' Ano. Dit ondanks de steun van burgemeesters die een lijstverbinding zijn aangegaan met de Piraten.  \n  \n'Piraat' Patrick Zandl weet dat de recente onthullingen over Babis' geheime miljoenentransacties weinig invloed zullen hebben op de verkiezingsuitslag. \"Het land is diep verdeeld\", constateert hij. De Babis-aanhang zal idool Babis niet snel afvallen. Die aanhang bestaat vooral uit ouderen wier pensioentjes de Ano-regering systematisch verhoogt. \"Ruim de helft van de Ano-kiezers is ouder dan 65. Zij zijn gevoelig voor zijn sociale en nationalistische retoriek\", aldus Zandl. \"Als Babis wint, worden we langzaam maar zeker richting een illiberale democratie geduwd.\"  \n  \nTijdens de campagne kreeg premier Babis steun van de Hongaarse premier Viktor Orban die het begrip 'illiberale democratie' bekendheid gaf. Samen poseerden ze als de mannen die Europa verdedigen tegen hordes immigranten. Hoewel er nauwelijks asielzoekers aankloppen in Tsjechië, slaagde Babis er zo in de aandacht af te leiden van zijn financiële machinaties. Daarnaast kregen zijn tegenstanders met iets anders te maken: \"We staan onder grote druk van nepnieuws; anonieme nieuwsbrieven en mails, waarin we worden afgeschilderd als communisten die Tsjechen hun huizen willen afpakken om ze aan immigranten te geven\", vertelt Zandl. \"Babis is eigenaar van de grootste krant en het grootste internetportaal van Tsjechië. Daar kan hij zijn leugens vrijuit herhalen.\"  \n  \nDiscussies over al dan niet liberale democratie zijn aan voorbijgangers op het marktplein niet besteed, maar Babis kan hier niet alleen op gejuich rekenen. \"Babis gedraagt zich alsof hij een koning is en iedereen hem moet bedienen\", zegt Silvie Vasilyova, die met haar hond even bij het campagnekraampje komt staan. De 33-jarige Lucie Materna vat het anders samen, terwijl haar kindje in het opblaas-piratenkasteel speelt: \"Babis doet niet wat goed is voor het land, maar wat goed is voor hemzelf\".","intensity":0,"negativity":0,"cluster_id":30,"similar_texts":"text470"},{"id":"106","publisher":"Algemeen Dagblad","date":"2021-10-08","url":"https://krant.ad.nl/titles/algemeendagblad/7908/publications/26526/articles/1460072/4/1","title":"Tunnelvisie misleidt magistraten","text":"### TOESLAGENAFFAIRE\n\nDat moet voortaan anders, adviseert de Werkgroep Reflectie Toeslagenaffaire Rechtbanken, met name als voor burgers onevenredige negatieve effecten dreigen. ,,In die gevallen zouden zij meer gewicht moeten toekennen aan de rechtsbescherming van het individu.\" Hiervoor moeten rechters zich echter beduidend beter inleven in die burger dan nu en relevante feiten actief onderzoeken.  \n  \nMagistraten moeten binnen de wettelijke mogelijkheden bovendien meer hun best doen om burgers tegemoet te komen. De rechtbank Den Haag probeerde dat wél en kreeg af en toe wat gedaan bij de Belastingdienst. Rechters moeten daarnaast meer op hun eigen rechtsgevoel durven afgaan. ,,Als jurisprudentie van de hogerberoepsrechter daar weinig ruimte voor lijkt te geven, is dat geen reden daarvan af te zien.\"  \n  \nDe werkgroep besluit het rapport met diverse aanbevelingen. Zo zijn rechtbanken te veel losstaande eilanden, die beter met elkaar moeten communiceren. Ook is er nauwelijks communicatie met hogere rechters, zodat veel onvrede verborgen bleef. ,,Hoewel de onvrede over de kinderopvangtoeslagzaken in alle rechtbanken speelde, hebben rechtbanken elkaar daarover niet opgezocht.\"   \n  \nDe werkgroep voert ook verzachtende omstandigheden aan. Volgens rechtbanken was in de eerste serie kinderopvangtoeslagzaken wel degelijk relatief vaak sprake van misbruik door de ouders. Velen zagen daardoor later geen reden meer om te twijfelen aan de lezing van de fiscus.   \n  \nRechters stelden verder tegenover de werkgroep niet gespecialiseerd te zijn in kinderopvangtoeslagzaken. ,,De zaken vormen maar een beperkt deel van de werkvoorraad.\" Ze werden ook zelden besproken in een vakinhoudelijk overleg. Ook werden de meeste zaken door één rechter beoordeeld in plaats van door meerdere rechters tegelijk. Daardoor werden ze minder onderling besproken.   \n  \nDoordat de Belastingdienst zijn besluiten bovendien vaak in talloze deelbesluiten opknipte, hadden rechters bij de meeste rechtbanken 'geen zicht op de gevolgen voor individuele burgers'.  \n  \nWat ook niet meehielp is dat veel ouders zonder advocaat of rechtsbijstand procedeerden. Bij bezwaarprocedures in toeslagenzaken bestaat namelijk geen recht op rechtsbijstand. ,,Uit ons onderzoek blijkt dat rechters het ontbreken van rechtsbijstand als tekort hebben ervaren voor een goede procesvoering.\"\n\nConfronterend\n\nHet reflecteren op hun eigen werk is de Werkgroep Reflectie niet in de koude kleren gaan zitten. ,,Wij hebben het terugkijken soms als confronterend ervaren, vooral in de ontmoeting met gedupeerde ouders die ons vertelden over de gevolgen van de toeslagenaffaire voor hun persoonlijke leven.\"  \n  \nDe ouders kwamen in die gesprekken ook met adviezen aan bestuursrechters. ,,Wees als rechter meer mens. Houd rekening met de persoon die voor je staat en probeer je in die persoon te verplaatsen.\" Een andere les: ,,Behandel ons niet als nummer, want iedere zaak is anders.\" Ook moeten uitspraken in begrijpelijkere taal. Ook advocaten kwamen met aanbevelingen aan bestuursrechters. Rechtbanken moeten meer een eigen koers varen als zij vinden dat de rechtspraak van de Raad van State onjuist is. ,,Enkelen van hen constateerden dat rechtbanken steeds meer beslisten op de automatische piloot.\"","intensity":0,"negativity":0,"cluster_id":8,"similar_texts":"text327"},{"id":"107","publisher":"NRC Handelsblad","date":"2021-10-08","url":"https://www.nrc.nl/nieuws/2021/10/08/nobelprijs-voor-de-vrede-voor-onafhankelijke-journalistiek-a4061176#20211008-79849-101","title":"Twee ‘dappere, onafhankelijke’ journalisten krijgen Nobelprijs voor de Vrede","text":"Nobelprijs De Filippijnse journalist Maria Ressa en de Russische journalist Dimitri Moeratov werden gelauwerd voor hun „moedige strijd voor vrijheid van meningsuiting”.,Twee journalisten delen de Nobelprijs voor de Vrede 2021. De Filippijnse Maria Ressa (58) en de Rus Dmitri Moeratov (59) kregen de prijs vrijdagochtend toegekend tijdens een ceremonie in Oslo. „Vrije, onafhankelijke, feitelijke journalistiek biedt bescherming tegen machtsmisbruik, leugens en oorlogspropaganda. Zonder vrijheid van meningsuiting en persvrijheid is het moeilijk om verbroedering tussen de naties, ontwapening en een betere wereldorde te bevorderen,” zei voorzitter Berit Reiss-Andersen van het Noorse Nobelcomité in haar aankondigingstoespraak.Ze prees de twee laureaten om hun „moedige strijd voor vrijheid van meningsuiting in de Filippijnen en in Rusland”. Ressa en Moeratov staan volgens het Nobelcomité „voor alle journalisten die voor dat ideaal opkomen” in een wereld waarin democratie en persvrijheid steeds meer onder druk staan.De Nobelprijs wordt op 10 december uitgereikt. Vorig jaar ging de prijs naar het Wereldvoedselprogramma van de Verenigde Naties.DesinformatieJournalist Maria Ressa komt al jarenlang op voor vrijheden in de Filippijnen. Ze staat aan het hoofd van één van de weinige media die zittend president Rodrigo Duterte consequent kritisch durven te bejegenen. Volgens het Nobelcomité „gebruikt ze de vrijheid van meningsuiting om misbruik van macht, geweld en groeiend autoritarisme bloot te leggen”. Onder Ressa’s leiding liet nieuwswebsite Rappler als één van de eerste media wereldwijd de schadelijke gevolgen zien van desinformatie en van de algoritmes van sociale media. In 2016 brachten zij naar buiten hoe (toen nog presidentskandidaat) Rodrigo Duterte online trollen inzette en hoe die berichten met nepnieuws over de Filippijnen verspreidden. Ressa werd persoonlijk doelwit van de trollen. De redactie en Ressa zelf krijgen nog steeds constant beveiliging.\n\nLees ook dit interview met Ressa: ‘Wij journalisten zitten na 4 jaar Duterte al zo’n beetje in Siberië’\n\nOok van de omstreden war on drugs, de gewelddadige strijd tegen drugsbezit en -handel die president Duterte in 2016 begon en waarbij duizenden inwoners zijn gedood, hebben Ressa en Rappler altijd kritisch en onafhankelijk verslag gedaan. Het kwam haar op meerdere rechtszaken te staan en ze is al een keer veroordeeld voor smaad. Maria Ressa is de eerste Filippijn die een Nobelprijs voor de Vrede krijgt toegekend. Eerder dit jaar werd ze wel geëerd met de Four Freedoms Award.Voordat ze met een clubje vrouwen in 2012 Rappler begon, werkte ze bij ABS-CBN, het oudste en grootste televisienetwerk van de Filippijnen. Daarvoor was ze onder andere correspondent in Indonesië voor de Amerikaanse nieuwszender CNN. Het is nooit Ressa’s bewuste keuze geweest om op deze manier een publiek figuur te worden, zei ze eerder in een interview met NRC: „Maar het is wat het is. Ik noem de beestjes bij hun naam en zal dat blijven doen.” Dappere krantDimitri Moeratov (Samara, 1961) is oprichter en hoofdredacteur van de Russische krant Novaja Gazeta (‘Nieuwe krant’). De krant is onafhankelijk, liberaal georiënteerd en kritisch. Bekend zijn vooral onthullingen over corruptie, machtsmisbruik en mensenrechtenschendingen. Zes journalisten van Novaja Gazeta zijn vermoord, onder wie Anna Politkovskaja, die onderzoek deed in Tsjetsjenië.Moeratov begint Novaja Gazeta in 1993, na een studie klassieke talen en een korte periode in het leger. Met een flink aantal collega-journalisten verliet Moeratov de Komsomolskaya Pravda om een eigen krant te beginnen. Novaja Gazeta verschijnt drie keer per week op papier, in een oplage van 90.000. Op de website worden ook Engelstalige artikelen gepubliceerd. De krant wordt gesteund door oud-president Michail Gorbatsjov, die bij de oprichting een deel van het prijzengeld van zijn Nobelprijs voor de Vrede 1990 ter beschikking stelde. Naast Gorbatsjov is ook oud-KGB-officier en zakenman Alexander Lebedev een financier van de krant. Moeratov werd al eerder geëerd voor zijn inzet voor persvrijheid. In 2007 ontving hij van het Committee to Protect Journalists de International Press Freedom Award. Volgens het Comité is de Novaja Gazeta „de enige echt kritische krant met nationale invloed in Rusland”. In 2010 ontving Moeratov de Four Freedoms Award voor vrijheid van meningsuiting in Middelburg.\n\nLees ook Russische krant wil journalisten bewapenen\n\nRuslandkenner Hubert Smeets, verbonden aan NRC, roemt Novaja Gazeta als „zeer dappere krant”. „Ze doen veel aan onderzoeksjournalistiek en brengen daar offers voor. Moeratov is een man die achter de schermen opereert. In die zin is hij geen Navalny, maar hij krijgt wel veel voor elkaar.” Opmerkelijk was de cover van Novaja Gazeta op 25 juli 2014, kort na de ramp met MH17. Op een paginagrote foto van de begrafenisstoet stond in het Nederlands de tekst: „Vergeef ons, Nederland”. De Russische overheid ontkent iedere betrokkenheid bij de ramp.\n\nEen versie van\n\ndit artikel\n\nverscheen ook in\n\nNRC Handelsblad\n\nvan 8 oktober 2021","intensity":0,"negativity":0,"cluster_id":46,"similar_texts":"text495"},{"id":"108","publisher":"Trouw","date":"2021-10-08","url":"https://krant.trouw.nl/titles/trouw/8321/publications/1375/articles/1460071/18/2","title":"Van de Zandschulp plaatst zich voor Indian Wells","text":"Tennisser Botic van de Zandschulp heeft zich geplaatst voor het masterstoernooi in Indian Wells. De Nederlander won in de tweede ronde van de kwalificaties met de nodige moeite van de Amerikaan Thai-Son Kwiatkowski, de nummer 239 van de wereld: 6-4 4-6 6-2. Van de Zandschulp, die 66ste staat op de wereldranglijst, was begin september een van de sensaties op de US Open door vanuit de kwalificaties de kwartfinales te bereiken. Daarin moest hij het afleggen tegen de latere winnaar Daniil Medvedev. In de kwalificaties van Indian Wells was de Veenendaler als eerste geplaatst.","intensity":0,"negativity":0,"cluster_id":22,"similar_texts":"text54"},{"id":"109","publisher":"De Volkskrant","date":"2021-10-09","url":"https://krant.volkskrant.nl/titles/volkskrant/7929/publications/1381/articles/1460745/37/1","title":"Vast in het asielmoeras","text":"### Vluchtelingen\n\nDe ruim tweeduizend bedreigde Afghanen die te elfder ure wél uit Kabul zijn gehaald, hebben de afgelopen maand kennisgemaakt met het vastgelopen asielsysteem in Nederland. Het Centraal Orgaan opvang Asielzoekers (COA) erkende dinsdag dat het inmiddels hotels en vakantieparken aanschrijft om de opvangcapaciteit te vergroten. Een dag later maakte het kabinet bekend dat de Afghaanse vluchtelingen langer op het legerterrein in Harskamp moeten blijven, omdat de asielzoekerscentra overvol zitten. In het landelijke aanmeldcentrum in Ter Apel sliepen 150 asielzoekers noodgedwongen een paar nachten op veldbedden en stoelen. Het antwoord op de vraag hoe het (weer) zo ver heeft kunnen komen dat alle opvanglocaties volgens het COA momenteel '100 procent vol zitten, dus niet 99,8 procent', gaat terug tot vier jaar geleden. Door de forse bezuinigingen op het COA en de Immigratie- en Naturalisatiedienst duurden asielprocedures almaar langer. Sommige asielzoekerscentra gingen op slot, personeel werd naar huis gestuurd en bewoners werden samengevoegd in andere azc's.  \n  \nDe ruim 15 duizend achterstallige asielaanvragen zijn na de komst van een taskforce in 2020 grotendeels weggewerkt, maar er kwamen amper huurwoningen voor statushouders bij. Daardoor wachten in de asielzoekerscentra 11 duizend vluchtelingen met een verblijfsstatus tot er voor hen een huurwoning beschikbaar komt. Ze houden bijna een derde van alle opvangplekken bezet.  \n  \nZiedaar het probleem in een notendop: omdat er aan de achterkant niemand uitstroomt, drukt de instroom bovenmatig op de asielketen. Zo lijkt elke vluchteling er al snel een te veel en kan een kortstondige piek, zoals in het aanmeldcentrum in Ter Apel, niet goed worden opgevangen. Toch is dat niet het hele verhaal. De toestanden in Ter Apel worden maar deels veroorzaakt door het stijgende aantal asielzoekers, volgens de woordvoerder van Vluchtelingenwerk. 'De aantallen zijn inderdaad iets hoger', bijvoorbeeld doordat er meer mensen uit Afghanistan, Libanon, Turkije en Belarus naar Nederland komen de laatste maanden. 'Maar de opvang zit al jaren vol en is niet flexibel ingericht.'  \n  \nStaatssecretaris Ankie Broekers-Knol moest vorig jaar september al uitleggen waarom er in Ter Apel asielzoekers op de grond hadden geslapen. Ook eind vorig jaar hing het COA bij de hotels aan de lijn, in een uiterste poging de opvangcapaciteit uit te breiden.  \n  \nDe coronapandemie leidde de aandacht tijdelijk af van de krapte in de opvang. Vanwege reisbeperkingen kwamen er het laatste anderhalf jaar veel minder asielzoekers naar Nederland - in 2020 ongeveer 40 procent minder dan in 2019. Nu komen ze alsnog, bijvoorbeeld om zoals verwacht te worden herenigd met hun familie.  \n  \nZo zijn er dus 'te veel' asielzoekers, en is er van al het andere te weinig. Het ontbreekt aan huurwoningen om statushouders te huisvesten, aan azc's die door de jaren heen werden wegbezuinigd, en simpelweg aan bedden in Ter Apel.  \n  \nEen snelle oplossing is niet voorhanden. Het inrichten van tijdelijke noodopvang, zoals in Goes gebeurde met de Zeelandhallen, moet de ergste druk verlichten. Op het Amsterdamse Marineterrein worden noodgedwongen opnieuw asielzoekers opgevangen. In het Friese Heeg vangt het COA sinds deze week 150 asielzoekers op in een voormalig hostel. Nog eens 150 verblijven er in een voormalig kantoorgebouw in het Groningse Farmsum. 'Maar we zitten nog lang niet aan de vierduizend bedden die we nodig hebben', erkent het COA.  \n  \n'De sleutel ligt bij de gemeenten', stelt Vluchtelingenwerk. 'Tegelijk is dat ook ontzettend lastig. We zitten in een enorme woningcrisis, wat het vinden van huurwoningen moeilijk maakt. Gemeenten zijn ook vrij laat pas geïnformeerd over het aantal statushouders dat ze dit jaar moeten huisvesten, daar waren ze dus niet goed op voorbereid. Tegelijkertijd hebben ze voor hetere vuren gestaan: in 2015 en 2016 moesten er voor 40 duizend vluchtelingen woningen worden gezocht. Dat lukte toen ook.'  \n  \nToch lijken nog maar weinig gemeenten gehoor te hebben gegeven aan de noodkreet van het kabinet eind augustus, toen de Afghaanse luchtbrug kort in bedrijf was, om acute opvang mogelijk te maken. Achter de schermen gebeurt volgens het COA genoeg - de woordvoerder wijst op een interne lijst met toekomstige opvanglocaties. 'Gemeenten zijn echt wel bezig, aan de colleges van B en W ligt het vaak ook niet. Alleen kunnen wij een opvanglocatie pas bekendmaken als de gemeenteraad er toestemming voor heeft gegeven.'  \n  \nJuist daar zit vaak de kramp. Tijdens de Europese vluchtelingencrisis in 2015 en 2016 kregen gemeentebesturen het met veel pijn en moeite voor elkaar dat er in hun buurt asielzoekers gehuisvest konden worden. Alleen vergaten ze daarbij soms de inwoners (op tijd) te informeren, waardoor dan een storm van protest opstak over de komst van een azc.  \n  \nGemeenten deden daarom destijds harde beloften aan hun inwoners: bijvoorbeeld dat het asielzoekerscentrum maximaal vijf jaar zou bestaan. Nu de opvang aan alle kanten uitpuilt, komen sommige gemeenten liever niet meer op die afspraak terug. Toch is dit wel wat het kabinet van ze vraagt. De gezamenlijke opdracht is immers nog even urgent en onveranderd: zo snel mogelijk vierduizend asielzoekers onderbrengen. Zonder dat ze op een stoel hoeven te slapen.","intensity":0,"negativity":0,"cluster_id":53,"similar_texts":"text638"},{"id":"110","publisher":"De Telegraaf","date":"2021-10-09","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/70b496231f7efb18e81c722c0b0eb562/web/OPS/cciobjects.json&hash=90de57efd7f0ff9f3227#/pages/38-39","title":"VDL Nedcar blijft dicht","text":"VDL Nedcar blijft dicht\n\nZeker tot donderdag\n\nDe band bij VDL Nedcar in Born gaat op zijn vroegst pas donderdag lopen. In de reguliere planning waren vanwege het chiptekort alleen de donderdag en vrijdag als productiedagen aangewezen. En dat blijft voorlopig zo. Donderdag en vrijdag lag VDL Nedcar stil als gevolg van een grootschalige computerhack bij moederbedrijf VDL Groep. Mits de digitale systemen tijdig zouden kunnen worden opgestart, hadden die dinsdag en woensdag kunnen fungeren als inhaaldagen. Maar daar ziet men nu toch weer vanaf. Over de productie en de aard van de cyberaanval doet het concern nog altijd geen uitspraken.","intensity":0,"negativity":0,"cluster_id":55,"similar_texts":"text661"},{"id":"111","publisher":"Trouw","date":"2021-10-09","url":"https://krant.trouw.nl/titles/trouw/8321/publications/1376/articles/1460746/19/3","title":"VDL NedCar nog steeds in problemen door cyberaanval","text":"Autofabriek VDL NedCar in het Limburgse Born lag gisteren nog steeds stil als gevolg van de grote cyberaanval bij industrieconcern VDL. Volgens een woordvoerder ondervinden alle 105 VDL-ondernemingen wereldwijd 'in meer of mindere mate' nog hinder van de computerkraak. De aanval raakte de bedrijfsvoering donderdag al flink. Omdat veel processen verregaand zijn geautomatiseerd en gedigitaliseerd, troffen de problemen ook de productie. Over de aard van de cyberaanval doet VDL nog altijd geen uitspraken. De schade is ook onbekend.","intensity":0,"negativity":0,"cluster_id":55,"similar_texts":"text685"},{"id":"112","publisher":"De Volkskrant","date":"2021-10-08","url":"https://krant.volkskrant.nl/titles/volkskrant/7929/publications/1380/articles/1460079/13/1","title":"Verergeren de geopolitieke grillen van gas-tsaar Poetin de energiecrisis?","text":"### Europa en de gascrisis\n\n1\n\nWat is de rol van Rusland in de energiecrisis?\n\nBij hoge energieprijzen kijken Europeanen al snel naar hun belangrijkste gasleverancier: Rusland. De afhankelijkheid van Russisch gas was al groot en is de afgelopen jaren gegroeid, onder meer door de stillegging van gaswinning in Groningen en de sluiting van kerncentrales in Duitsland. Meer dan eenderde van het gas in de EU komt uit Rusland.  \n  \nVolgens verscheidene Europese politici en regeringen misbruikt Rusland die machtspositie nu. Het Kremlin zou de gasexport niet verhogen om Europese landen opzettelijk in de problemen te brengen. 'We zijn heel dankbaar dat Noorwegen zijn productie opvoert, maar dit lijkt niet het geval te zijn in Rusland', sneerde Ursula von der Leyen, voorzitter van de Europese Commissie, dinsdag.  \n  \nDe Commissie is een onderzoek begonnen naar klachten van Oost-Europese lidstaten over mogelijke marktmanipulatie door Gazprom, het grootste gasbedrijf in handen van het Kremlin. Sommige lidstaten vermoeden dat Gazprom de gasprijs opdrijft om versnelde goedkeuring af te dwingen voor ingebruikname van Nord Stream 2, de gaspijpleiding die rechtstreeks van Rusland naar Duitsland loopt, en Oost-Europa afknijpt van Russisch gas. De Poolse klimaatminister sprak woensdag van 'duidelijke tekenen van marktmanipulatie' door Rusland.\n\n2\n\nZijn de Europese beschuldigingen tegen Rusland terecht?\n\nPresident Poetin zegt dat Gazprom levert zoals afgesproken. Dat wordt bevestigd door grote Europese gasbedrijven. Ook de Duitse bondskanselier Angela Merkel zegt dat Rusland zich aan zijn contractuele verplichtingen houdt.  \n  \nMaar Europa wil dat Rusland meer gas stuurt. En daar is Rusland terughoudend mee. Woensdag hintte Poetin voor het eerst dat hulp onderweg is. 'Laten we eens goed nadenken over een mogelijke verhoging van het aanbod in de markt', zei Poetin. 'Alleen moeten we dat wel zorgvuldig doen.'  \n  \nOndertussen suggereert zijn regering een manier waarmee Europa zelf wat kan doen aan de stijgende energieprijzen. 'Natuurlijk zou certificering en snelle ingebruikname van Nord Stream 2 helpen om de situatie te bedaren', zei vicepremier Aleksandr Novak woensdag.  \n  \nHet Kremlin wil zo snel mogelijk gas door Nord Stream 2 pompen om een eind te maken aan westerse pogingen om het project te blokkeren. De gaspijpleiding stuitte op kritiek binnen de EU wegens toenemende afhankelijkheid van Rusland en liep maandenlange vertraging op door Amerikaanse sancties. Nu ligt de pijpleiding eindelijk klaar op de bodem van de Oostzee, maar de opening kan nog maanden op zich laten wachten door toetsingen van Duitse en Europese toezichthouders.\n\n3\n\nHeeft Rusland Nord Stream 2 nodig om meer gas te leveren aan Europa?\n\nNee, er is voldoende ruimte in het bestaande gasnetwerk tussen Rusland en Europa. In de pijpleidingen door Oekraïne is meer ruimte vrij dan de totale capaciteit van Nord Stream 2. Ook door de leidingen via Polen kan meer gas.  \n  \nMaar bij de veiling voor gasleveranties in oktober reserveerde Rusland slechts een fractie van de vrije ruimte. Gazprom boekte eenderde van de aangeboden ruimte in de leidingen door Polen. In Oekraïne reserveerde het bedrijf geen extra capaciteit.  \n  \nPoetin zegt dat Rusland dit jaar al meer gas door Oekraïne voert dan het contractueel verplicht is, ook al verkiest Rusland eigenlijk andere leidingen. Volgens Poetin is de route via Oekraïne duurder en vervuilender dan de nieuwe routes door de Oostzee. De Verenigde Staten en Oost-Europese landen zien enkel een geopolitiek motief: met Nord Stream 2 krijgt Rusland de mogelijkheid om de gaskraan naar Oekraïne dicht te draaien zonder dat afnemers in de EU daar last van krijgen. Zo wint Rusland aan macht in het conflict met Oekraïne, waar het in 2014 de Krim annexeerde en een oorlog ontketende in het oosten van het land.\n\n4\n\nBeschikt Rusland over voldoende gas om de export naar Europa te vergroten?\n\nDat is onduidelijk. Gazprom exporteerde dit jaar naar eigen zeggen bijna een recordhoeveelheid gas naar Europa. Maar in september nam de toevoer af.  \n  \nDat komt volgens Rusland doordat er in eigen land meer gas nodig is dan normaal. Gazprom is bezig om de eigen reserves in opslaglocaties aan te vullen na een lange en koude winter. Gazprom zegt dat de reserves in november pas weer aangevuld zijn.  \n  \nTegelijkertijd is in Rusland het stookseizoen vroeg begonnen. In de meeste Russische steden gaat de stadsverwarming aan als de gemiddelde temperatuur vijf dagen achter elkaar onder de 8 graden Celsius ligt. Dat gebeurde deze herfst weken eerder dan in voorgaande jaren. In Moskou staat de stadsverwarming zoals ieder jaar alweer zo hoog dat mensen hun ramen openzetten om hun woningen af te koelen.  \n  \nHoeveel gas er overblijft voor Europa is niet bekend. Aleksej Miller, de bestuursvoorzitter van Gazprom, wees er onlangs op dat Azië ook nog bediend moet worden. Gazprom investeert zwaar in pijpleidingen naar China. Twee jaar geleden opende het bedrijf de Power of Siberia, een leiding van 55 miljard euro die Rusland in een klap veel minder afhankelijk maakte van de Europese vraag naar gas.\n\n5\n\nWat kan Europa van deze energiecrisis leren volgens Rusland?\n\nVoor Gazprom - en dus voor de Russische overheid - zijn het gouden tijden. Het bedrijf profiteert van de hoge marktprijzen. Wil Europa snel extra gas, dan zal het daar meer voor betalen dan normaal.  \n  \nVolgens Poetin betalen Europese burgers de rekening door 'de wijsneuzen in de Europese Commissie'. De EU heeft de gasmarkt geliberaliseerd met als gevolg dat er meer gehandeld wordt in contracten met een korte looptijd. Dat leidt voor burgers tot lagere prijzen bij ruim gasaanbod, maar niet bij krapte: dan vliegen de prijzen in korte tijd omhoog, zoals nu. Poetin is altijd voorstander geweest van contracten met een lange termijn, zodat Europese landen voor een lange periode vastzitten aan Rusland.  \n  \nPoetin grijpt de crisis met beide handen aan om ook de groene energietransitie in de EU te bekritiseren. Hij sprak woensdag van 'onevenwichtige besluiten', 'drastische stappen' en 'hysterie'. Er zou meer aandacht moeten zijn voor duurzame winning van olie, gas en kolen. 'De transitie moet geleidelijk gaan.'  \n  \nDe Russische president lijkt woensdag een handreiking te do\n\nen","intensity":0,"negativity":1,"cluster_id":49,"similar_texts":"text438"},{"id":"113","publisher":"Trouw","date":"2021-10-08","url":"https://krant.trouw.nl/titles/trouw/8321/publications/1375/articles/1460071/1/1","title":"Verzet tegen pensioenreus bekroond","text":"De nieuwe nummer 1 van de Duurzame 100 combineert drie ogenschijnlijk saaie onderwerpen (pensioenen, CO2-uitstoot en beleggen) tot één bruisende, landelijke reddingsactie voor het klimaat. Burgers die als ambtenaar, leraar of agent voor hun pensioenopbouw vastzitten aan het ABP accepteren niet langer dat de ingelegde euro's worden belegd in olieplatforms, gaspijpen en kolencentrales. ABP houdt vast aan die beleggingen - van de 500 miljard euro die het fonds beheert, vloeit 17,4 miljard naar vuile energiebronnen.  \n  \nNa vijf jaar met spandoeken en petities ageren tegen fossiele beleggingen van ABP, wil het collectief nu proberen de pensioenreus, die voor 3 miljoen Nederlanders de oudedagsvoorziening regelt, via de rechter tot duurzaam investeren te dwingen. \"ABP Fossielvrij is een onvermoeibare burgerbeweging met een sterk strategisch doel\", stelt Laurie van der Burg, jurylid van de Duurzame 100 en financieel klimaatexpert. Zij merkt op dat de burgers dit doel terecht nastreven, omdat ze invloed eisen op het maandelijks ingelegde pensioengeld dat van hún salaris afkomstig is.\n\nNiet bevreesd\n\nDe topposities van de Duurzame 100 zijn gisteravond onthuld op een feestelijke avond in Pakhuis de Zwijger in Amsterdam. \"Wat u doet is het juiste\", zei Eurocommissaris Frans Timmermans in een videoboodschap tegen de winnaars. Hij loofde de Duurzame 100, een ranglijst die 'door de jaren heen een begrip is geworden in ons land'.  \n  \nDit jaar presenteert Trouw voor de dertiende keer de Duurzame 100. Sinds 2019 bestaat de lijst uit burgerinitiatieven. Opvallend in de top 10 van dit jaar is het grote aantal burgercollectieven dat grond opkoopt of beheert, voor natuuraanleg of kringlooplandbouw.  \n  \nDe jury waardeert aan winnaar ABP Fossielvrij dat de burgers niet bevreesd zijn om samen op te staan tegen ABP, een fonds dat met 500 miljard aan uitstaande beleggingen geldt als financiële gigant.  \n  \nBurgers roepen bedrijven steeds vaker ter verantwoording voor milieuschade. Die trend domineert de top van de Duurzame 100. Op nummer twee staat Stop Ecocide, een stichting tegen natuurverwoesting, en op nummer drie Reclame Fossielvrij, dat ageert tegen reclame voor verre vliegvakanties. Een verbod op milieuschade is vereist, vindt de top 3. Hun activistische, compromisloze toon past bij de urgentie van de klimaatcrisis anno 2021. Weersextremen nemen toe, en VN-klimaatpanel IPCC voorspelde in augustus meer onheil door de opwarming van de aarde.  \n  \nABP Fossielvrij wordt ondertussen steeds serieuzer genomen. ABP zelf kondigde onlangs nog een groenere koers aan. \"Direct uit fossiel is niet de oplossing\", zei ABP-bestuurder Corien Wortmann in reactie op een lawaaiprotest van ABP Fossielvrij. \"Niet te verkroppen\", noemt Liset Meddens van ABP Fossielvrij het besluit van de pensioenreus om geld te blijven steken in fossiele energie. Werknemers kunnen namelijk niet switchen van pensioenfonds zoals dat bij een energiebedrijf of bank wél kan.\n\nVeilig rendement\n\nMede vanwege die druk 'van onderaf' belooft ABP in 2022 met nieuwe groene plannen te komen voor het beheer van het fonds. De recente besluiten van de pensioenfondsen Horeca & Catering en PME (van de metaalsector) om beleggingen die het klimaat schaden stop te zetten, moedigt ABP Fossielvrij aan om geen genoegen te nemen met kleine stapjes.  \n  \nHet energieagentschap IEA, dat jarenlang met meel in de mond sprak, zei dit jaar dat nieuwe financieringen van fossiele energieprojecten funest zijn voor het Klimaatakkoord van Parijs - olie, kolen en gas moeten in de grond blijven zitten. Er ligt bovendien wetenschappelijk bewijs dat klimaatvriendelijke pensioenbeleggingen een veilig rendement bieden. De jury van de Duurzame 100 ziet hierin het bewijs dat ABP Fossielvrij het bij het rechte eind heeft.  \n  \nDe top 25 van de Duurzame 100 bevat inspirerende duurzame burgerprojecten, van mensen die landbouwgrond tot natuur omtoveren tot ouders die onderling speelgoed uitruilen.  \n  \nLees meer over de Duurzame 100 in de speciale bijlage bij de krant vandaag en op trouw.nl/duurzame100.","intensity":0,"negativity":1,"cluster_id":59,"similar_texts":"text844"},{"id":"114","publisher":"De Volkskrant","date":"2021-10-09","url":"https://krant.volkskrant.nl/titles/volkskrant/7929/publications/1381/articles/1460745/38/1","title":"Voetsoldaat van de CIA","text":"### Geheime diensten\n\nDe telefoon gaat. Niet zijn gewone mobiele telefoon, maar de prepaidtelefoon die hij van de CIA heeft gekregen en waarvan niemand het nummer kent. Het is alweer twee weken geleden dat hij zijn Amerikaanse case officer zag in een restaurant. Hij had de vrouw twee nummers gegeven die hij had weten te bemachtigen. 'Hou je telefoon vanaf nu de hele dag aan', zei de case officer, zonder verdere uitleg. Een vreemd verzoek, Eduard zette hem op aanraden van de CIA juist altijd uit. Bijna twee weken bleef het stil, en dat maakte hem nerveus.  \n  \nAls de telefoon op 9 november 2005 eindelijk rinkelt, is hij thuis in zijn ruime woning in een gegoede middenklassewijk aan de rand van Jakarta. Hier is hij de familieman, die af en toe voor zaken op reis moet, een Nederlander met Indonesische roots, die perfect Indonesisch spreekt en het easy going van een echte Indonesiër kan uitstralen. De airco staat binnen op 20 graden. Hij woont weliswaar al jaren in Indonesië, maar hij zal nooit wennen aan de klamme warmte van de hoofdstad, waar het nu, in het begin van het regenseizoen, nog benauwder is dan anders.  \n  \nHij is alleen in de kamer en neemt op. De stem van zijn case officer.  \n  \n'Kijk je naar de televisie?'  \n  \n'Nee.'  \n  \n'Zet hem aan.'  \n  \nEr is breaking nieuws. Het is zo breaking dat alle nieuwsstations van Indonesië dezelfde livebeelden uitzenden. Wat is er gaande? Eduard ziet beelden van een kampong in Batu, Oost-Java, waar kennelijk net een schietpartij heeft gewoed. Densus 88, de antiterrorisme-eenheid van de Indonesische politie, heeft een groepje huizen omsingeld. De televisie toont slordige daken, kleurloze muren en de gebruikelijke wirwar van stoffige steegjes daartussen, die zijn afgezet met geel politielint.  \n  \nNa een beleg van uren, waarbij is geschoten en explosieven naar de agenten zijn gegooid, heeft een zware explosie een einde gemaakt aan het gevecht: een terrorist heeft zichzelf opgeblazen. Binnen hebben agenten resten gevonden van drie mannen, twee door de explosie onherkenbaar verminkt, maar het derde lichaam is nog nagenoeg intact. Een kogel van een scherpschutter van de politie heeft hem in de borst getroffen: Azahari Husin. 'Dr. Azahari', meldt de tekst onder aan het televisiescherm.  \n  \nEduard kijkt er zwijgend naar.  \n  \n'You've got him', hoort hij de vrouw zeggen. De betekenis van die woorden dringt amper tot hem door.  \n  \nDr. Azahari was een van de meest gezochte terroristen van Azië, de meesterbommenmaker van de terreurgroep Jemaah Islamiyah (JI), het technische brein achter de verwoestende aanslag op twee nachtclubs in Bali, die in 2002 meer dan tweehonderd mensen doodde. Leverancier van de explosieven van andere grote aanslagen, onder meer op hotels, kerken en een ambassade in Jakarta. Husin had in Afghanistan een opleiding gehad voor het maken van bommen en gold als mentor en leermeester van een nieuwe generatie bommenmakers in Indonesië. Hij schreef zelfs een handleiding bommen maken voor JI. Jarenlang had hij aan de politie weten te ontsnappen. En nu was hij dood.  \n  \n'Ben je niet blij?', vraagt de vrouw aan de telefoon.  \n  \n'Natuurlijk wel', antwoordt hij aarzelend.  \n  \nVijf dagen later ontvangt hij een versleutelde mail van de CIA, die bevestigt dat de dood van Dr. Azahari inderdaad het werk is van hemzelf, Eduard uit Nederland. De twee nummers die hij had gegeven, blijken van eigenaren te zijn geweest van twee onderduikadressen van de topterrorist. De CIA heeft ze doorgespeeld aan de Indonesiërs.  \n  \nIn de mail vraagt de CIA Eduard meteen een reeds geplande trip naar Den Haag uit te stellen. De Amerikaanse geheime dienst wil graag eerst weten hoe de leden van Jemaah Islamiyah reageren op de dood van een van hun leiders. Denk erover na, schrijft de CIA'er, gevolgd door: 'Dank, en wees voorzichtig.'  \n  \n'You've got him', echoot het door het hoofd van Eduard. Ik heb hem. Dit was zijn werk. Voor hemzelf is dit het bewijs dat dit werk er echt toe doet.  \n  \nHet succes is niet uit de lucht komen vallen. Het is het resultaat van twee jaar waarin Eduard zich in zijn eentje dieper en dieper heeft ingewerkt in het netwerk van Jemaah Islamiyah, de Zuidoost-Aziatische terreurorganisatie die vertakkingen heeft naar Al Qaida. Hij heeft het vertrouwen weten te winnen van kopstukken van de beweging in Indonesië, hun familieleden, handlangers en vrienden.  \n  \nDat is natuurlijk niet zonder gevaar. In de beweging groeit al een tijdje achterdocht tegen hem, merkt hij. Wat moet die Nederlander? Een week na de dood van Dr. Azahari vraagt een van zijn nauwste en vertrouwdste contacten hem: 'Het is toch gek. Iedereen over wie wij spreken, wordt daarna opgepakt of gedood door de Indonesische politie. Hoe kan dat?' Eduard heeft altijd een antwoord, maar hij weet niet hoelang dat nog geloofwaardig is.  \n  \nMeer dan vijftien jaar na de dood van Azahari, in februari 2021, verschijnt op de website van de CTIVD in Nederland een bericht over een oud-agent van de AIVD. Hij is ontevreden over hoe de geheime dienst hem behandelt en heeft een klacht ingediend.  \n  \nDe CTIVD, de commissie die toezicht houdt op de AIVD en MIVD, heeft zijn klacht onderzocht en de uitkomst gepubliceerd, ontdaan van details, context en persoonsgegevens. De summiere samenvatting maakt duidelijk dat de oud-agent in gevaar is. 'Klager vreest voor zijn veiligheid en de veiligheid van zijn gezin. Hij heeft de AIVD daarom in [jaar] om assistentie en bescherming verzocht.' De klager heeft, blijkens het bericht, voor zowel de AIVD als een buitenlandse veiligheidsdienst gewerkt.  \n  \nDe Volkskrant heeft navraag gedaan, met diverse bronnen gesproken en zo kunnen reconstrueren dat de oud-agent die de klacht heeft ingediend Eduard is, een Nederlander die van 2003 tot 2007 en daarna nogmaals tussen 2016 en 2018 diep geïnfiltreerd is geweest in radicaal islamitische organisaties in Indonesië.  \n  \nZijn werk biedt een unieke inkijk in de samenwerking van veiligheidsdiensten met infiltranten in de strijd tegen terrorisme. Mensen als Eduard zijn de voetsoldaten van de geheime diensten. Zij knappen het vuile werk op en lopen het risico. Zijn verhaal laat zien hoe operateurs van de CIA en de AIVD - de mensen die de agenten runnen - met agenten communiceren, hoe ze hen aanmoedigen en welke kille afwegingen ze maken. Ze waarderen je zolang je nuttig voor hen bent. Maar keren je de rug toe als je niet langer nodig bent.\n\nDe eerste periode\n\n2003 tot 2007\n\nMet een krant onder zijn arm loopt Eduard in het najaar van 2003 door het STC in Jakarta, een aftandse shoppingmall in de overigens luxe wijk Senayan. Op de onderste verdiepingen zijn nog wat winkeltjes, maar de meeste zijn gesloten. Het gebouw maakt een lege indruk en het is er schemerig. Een ideale plek voor een geheimzinnige ontmoeting.  \n  \nOp een van de hogere verdiepingen zit een koffieshop waar Eduard de krant die hij meedraagt opzichtig voor zich op tafel legt. Dat is het sein dat ze hebben afgesproken. Meteen stapt een wat gezette man met zwart haar, een bril en een hoed op hem af en gaat tegenover hem zitten.  \n  \nHet was de tijd van de grote aanslagen - 11 september 2001 natuurlijk, de aanslag op Bali met zijn 202 doden in 2002 en de aanslag op het Marriott Hotel in Jakarta, waar Rabobank-directeur Hans Winkelmolen in 2003 een van de twaalf slachtoffers was. Op feestjes werd over niets anders gesproken. Eduard had op zo'n avond zijn ideeën gespuid over de daders van 'Bali' en over Indonesiërs in het algemeen, en had gezegd dat het niet moeilijk kon zijn om bij ze binnen te komen. Hij kende de Indonesiërs en wist hoe je die moest benaderen.  \n  \nEén persoon luisterde met meer dan normale aandacht. 'Goed verhaal', zei hij tegen Eduard. En toen hij weer thuis was, werd Eduard gebeld door een Amerikaanse sprekende man - de man die nu tegenover hem zit.  \n  \nDe man is erg direct en vertelt meteen dat hij van de CIA is. Hij vraagt of Eduard kan helpen. Wat volgt is een gesprek van een uur waarin het gaat over de islamitische netwerken op Java. Kan Eduard tegen een vergoeding vertalingen maken, hotels boeken en andere logistiek regelen? Een bekende handelswijze van diensten: je vraagt mensen eerst iets kleins te doen, zonder risico, waartegen je moeilijk bezwaar kunt hebben. Eduard aarzelt geen moment, en antwoordt: ja.  \n  \nDaarop vraagt de man hem een artikel over Jemaah Islamiyah uit de islamitische krant Republika te vertalen. Eduard doet dat naar behoren, hij voelt zich vereerd, maar voelt dat hij meer wil zijn dan alleen een hulpje. Nu hij ervan heeft geproefd, wil hij het echte werk. Als hij die drijfveer later probeert te analyseren, zoekt hij het in zijn indojeugd in Den Haag, die niet altijd fijn was. Het contact met zijn moeder was ingewikkeld, zijn vader kende hij niet, en dat zadelde hem op met de drang iets goeds te willen doen. En terroristen en bommenleggers opsporen was ongetwijfeld iets goeds.  \n  \nIn plaats van alleen maar stukjes uit kranten te knippen en te vertalen, gaat hij eens praten met advocaten van leden van de radicale knokploeg FPI. Die blijken uitermate toeschietelijk en zelfs ronduit ijdel, als Eduard vertelt dat hij ze met een foto wil opnemen in een onderzoek annex boek dat hij aan de islamitische bewegingen wil wijden. Hoofdpersoon in dat boek, zegt hij, moet ustadz (leermeester) Abu Bakar Bashir worden, door Indonesiërs gemakshalve afgekort als ABB.  \n  \nABB is berucht. Ogenschijnlijk is hij een vriendelijke moslimgeestelijke, altijd glimlachend achter zijn witte baardje. In werkelijkheid is hij de oprichter, geestelijk vader en vermoedelijk zelfs de hoogste operationele leider van Jemaah Islamiyah, die de bommencampagne heeft uitgevoerd. In Indonesië wordt ABB een paar keer, op steeds wisselende aanklachten, in de gevangenis gezet, en daarom heeft ook hij een legertje advocaten om zich heen, deels dezelfde als de FPI.  \n  \nDe advocaten blijken maar al te bereid Eduard een handje te helpen. Als hij ABB wil spreken, zeggen de advocaten, moet hij bellen met ustadz Mudzakir, een andere radicale geestelijke uit Solo op Java, en een vertrouweling en vriend van ABB. Die regelt dat wel. Eduard krijgt zonder veel moeite het mobiele nummer van Mudzakirs zoon.  \n  \nZo makkelijk is het om binnen te komen, meldt Eduard aan zijn contactpersoon. De CIA-man reageert vol verbazing. Mudzakir is een belangrijke figuur in de radicale hiërarchie, en dat Eduard in zijn buurt kan komen is een kans. De CIA geeft hem groen licht. Hij kan aan de slag. Op dat moment houdt Eduard op een handlanger te zijn. Hij wordt een agent, met als dekmantel zijn onderzoeksproject en een budget.  \n  \nVoordat Eduard tekent bij de CIA, wil hij eerst weten wat Nederland van zijn werk vindt. Hij wil geen gedonder achteraf, als werken voor een buitenlandse geheime dienst een probleem zou blijken te zijn. Hij wil zijn paspoort niet kwijtraken. De case officer zegt toe dat met de AIVD te bespreken, en bij de volgende afspraak vertelt hij dat de Nederlanders er geen problemen mee hebben. De Nederlandse geheime dienst is zelfs enthousiast: het wordt een joint operation - een gezamenlijke operatie van CIA en AIVD. De CIA zal de inlichtingen van Eduard delen met de Nederlanders.  \n  \nNet als de CIA is ook de AIVD na de aanslagen van 11 september geïnteresseerd in netwerken van fundamentalistische moslims. Vooral de invloed van de islam op de Indonesische politiek en de radicaal islamitische netwerken op Java hebben de aandacht. De AIVD heeft daar zelf slecht zicht op. De Nederlandse dienst heeft niet dezelfde financiële mogelijkheden als de Amerikanen; met geld kun je aan goede informatie komen. AIVD'ers moeten het eerder hebben van het rekruteren van oudere Indonesiërs die in Nederland hebben gestudeerd, of van de contacten die grote bedrijven hebben.  \n  \nHet 'Indonesiëteam' bij de AIVD bestaat in die periode uit een handvol mensen. Teamhoofd is Luc, die er later liaison zal worden namens de AIVD - een verbindingsfunctie op de ambassade. Drie à vier 'inlichtingenmedewerkers' zijn wisselend in Indonesië om inlichtingen te verzamelen. Hoewel Eduard vooral met de CIA spreekt, ontmoet hij de Nederlandse operateurs regelmatig - zo'n twee keer per jaar. Altijd in gezelschap van zijn Amerikaanse case officer. Soms zijn die ontmoetingen in Bangkok of Manilla, als hij afspreekt met Alex (wellicht een alias), Jan-Willem of Joris (die later liaison zal worden en nog steeds werkzaam is bij de AIVD).  \n  \nIn de nazomer van 2004 vliegt Eduard naar Nederland voor een meerdaagse ontmoeting in het Holiday Inn aan de rand van Leiden. Daar blijkt pas goed hoeveel belang de Nederlanders hechten aan zijn operatie. De station chief van de CIA is er, zijn case officer, maar ook zeker vijf personen van de AIVD, onder wie het teamhoofd en iemand uit de directie. Een bron noemt het 'exceptioneel' dat zo veel inlichtingenmedewerkers samenkomen met een agent erbij. De stemming is goed en Eduard voelt zich gewaardeerd.  \n  \nAl snel blijkt dat het de Amerikanen menens is. Eduard heeft een afspraak met zijn case officer in een hotel in West-Jakarta en daar verschijnen ook twee ict-mannen, voor hem uit Singapore overgekomen. De Nederlander krijgt een Toshiba-laptop van ze met speciale software en de mannen leggen hem uit hoe hij daarmee versleutelde berichten kan versturen: bericht maken, versleutelen middels PGP, het onleesbare berichtje mailen met als onderwerp iets onschuldigs ('boat to Seminyak') en daarna het bericht verwijderen. Ook AIVD'ers sturen hun verslagen in die tijd via PGP-berichten. Ze worden opgesteld en gelezen in het programma Kladblok.  \n  \nHij krijgt ook strikte instructies voor het gebruik van een telefoon. Alleen aanzetten als het nodig is, verder uitzetten en niet aandoen in de buurt van zijn eigen telefoon. Tevens krijgt Eduard maandelijks ongeveer 2.000 dollar, reisgeld en hij kan kosten declareren. De ontmoetingen met zijn CIA-contactpersoon - een doorgewinterde inlichtingenman die onder anderen terrorist Hambali arresteerde en naar Guantanamo Bay deporteerde, waar deze nu terechtstaat voor zijn betrokkenheid bij Al Qaida en de aanslagen op Bali - vinden bij voorkeur plaats in drukke cafés of hotellobby's.  \n  \nVia ustadz Mudzakir komt Eduard binnen in Ngruki: ABB's florerende islamschool aan de buitenrand van de stad Solo, tevens een broedplaats voor terroristen. Ngruki houdt niet van pottenkijkers, journalisten van CNN zijn er bijvoorbeeld niet welkom. De AIVD probeert er met eigen mensen binnen te komen; ook dat lukt niet. Eduard lukt het wel: hij wordt vriendelijk ontvangen en rondgeleid over het grote scholencomplex, langs klassen met het woord 'jihad' boven de deur, langs de moskee en de huizen van de familie Bashir. Docenten lopen in Afghaanse Talibandracht, met de bekende te korte lange broeken, te lange hemden en de wollen Afghaanse muts, en zijn er trots op dat ze op Ngruki 'de ware versie van de islam' kunnen onderwijzen.  \n  \nEduard sluit vriendschap met diverse ustadz en kan zich dankzij hen vrij bewegen op het scholencomplex. Hij kan er zelfs overnachten en ziet daardoor zaken die voor anderen verborgen blijven, zoals nachtelijke ontmoetingen tussen gezochte terroristen, of gevechtstrainingen. In Ngruki komt Eduard in contact met een zoon van Abu Bakar Bashir, Abdulrohim, die door iedereen I'Im wordt genoemd. Hij blijkt ABB's lievelingszoon: in Afghanistan opgeleid als jihadstrijder, hoog in de hiërarchie van Jemaah Islamiyah en in Ngruki degene die bepaalt wie zijn vader te spreken krijgt en wie niet. Eduard behoort tot de gelukkigen.  \n  \n'Hello friend', stuurt zijn CIA-contactpersoon via versleutelde berichten. De Amerikanen en Nederlanders zijn overduidelijk zeer tevreden met het werk van Eduard. 'This is some great work.' 'Our Dutch friends were very interested.' De CIA vraagt soms om specifieke informatie, of waarschuwt hem. 'Please be careful.'  \n  \nZijn belangrijkste contact in Ngruki wordt Ghozali. Hij ontmoet hem in de wandelgangen: een ietwat vreemde, maar uiterst leergierige student. Hij studeert niet op Ngruki, maar aan de universiteit in de stad. Ghozali wil graag bij de harde kern in Ngruki horen, kent belangrijke mensen in de beweging persoonlijk, maar houdt zich tegelijk op afstand. Hij hoort er niet echt bij, want hij is niet van Java, zoals bijna iedereen hier, en zijn moeder is geen moslim maar katholiek, maar hij is wel gefascineerd door de radicale islam. Eduard overtuigt hem samen te werken aan zijn project. Hij laat Ghozali 'research' doen en betaalt hem daarvoor regelmatig 2 miljoen Indonesische roepia, omgerekend 120 euro.  \n  \nGhozali vertelt hem alles, bijvoorbeeld het gedetailleerde verhaal van een rit die hij met een van de terroristen maakte naar Jakarta, waar doelwitten voor een volgende aanslag werden bekeken. Op 8 augustus 2004 waarschuwt Eduard zijn case officer dat zo'n nieuwe aanslag inderdaad ophanden is: hij ziet dat er veel onrust en beweging is, mensen lopen in en uit, vreemde gezichten, er hangt een gespannen sfeer. De volgende dag om 10.30 uur wordt bij de poort van de Australische ambassade in Jakarta een vrachtwagen vol explosieven tot ontploffing gebracht.  \n  \nGhozali zal zo van onschatbare waarde blijken. Ook de twee telefoonnummers die bommenmaker Dr. Azahari noodlottig worden, zijn van hem afkomstig.  \n  \nDe CIA is zich bewust van de cruciale positie van Ghozali. 'Je gaat heel goed met Ghozali om.' En: 'Dank voor het verzamelen van zeer gedetailleerde en ogenschijnlijk zeer belangrijke informatie.' Maar ook van de gevaren. In 2006 staat Eduard op het punt om via Ghozali aan chemische stoffen te komen. De CIA vindt het te risicovol. 'Het is zeer lastig voor ons om te bepalen wat de stof kan doen en we willen je niet in gevaar brengen. Beëindig je activiteiten voor nu.' Ook blijkt dat de bijdrage die Eduard aan Ghozali geeft voor 'research', gebruikt is om explosieven te kopen. 'Wat gebeurd is, is gebeurd maar geef hem alsjeblieft geen geld meer voordat we weten wat Ghozali met het geld doet.'  \n  \nUiteindelijk stopt Eduard in 2007 met zijn inlichtingenwerk. Tijdens een ontmoeting in het Golden Tulip Hotel in Zoetermeer vertellen drie CIA'ers en zes AIVD'ers dat er minder dreiging uitgaat van Jemaah Islamiyah en dat ze zullen stoppen. De AIVD, die vooral heeft meegelift op de CIA-operatie, zal helemaal stoppen met het Indonesiëteam, maar dat wordt niet aan Eduard verteld.  \n  \nEduard mag op een papiertje schrijven wat hij nodig heeft om de eerste tijd goed door te komen. Hij vraagt 260 duizend dollar. Terug in Indonesië heeft hij nog een laatste ontmoeting met zijn case officer om telefoon en laptop in te leveren. Hij krijgt 18 duizend dollar. 'Meer zat er niet in', zegt de case officer tegen hem.  \n  \nEr wordt hem aangeraden zijn contacten binnen Jemaah Islamiyah langzaam af te bouwen, niet te snel, om niet nog meer argwaan te wekken.\n\nDe tweede periode\n\n2016 tot 2018\n\nEduard heeft een eigen, goed lopende importhandel als Indonesië negen jaar later, in de ochtend van 14 januari 2016, wordt opgeschrikt door een nieuwe aanslag. In de Starbucks aan de Jalan MH Thamrin, in een luxe buurt met ambassades, hotels en shoppingmalls, en pal tegenover een VN-kantoor, blaast een zelfmoordenaar zich op. Het vormt het begin van een kleine veldslag die uren zal duren. Terroristen lopen schietend rond, politiemannen kiezen positie achter auto's. De actie eindigt pas als de laatste terroristen zich bij hun auto op de parkeerplaats opblazen. Dan zijn er negen doden en meer dan twintig gewonden, onder wie de Nederlandse VN-medewerker Johan Kieft.  \n  \nEduard zit opnieuw aan de televisie gekluisterd, net als ruim tien jaar eerder tijdens het beleg van het huis van Dr. Azahari.  \n  \nDe laatste bommenmaker van Jemaah Islamiyah was gedood in 2009, kort na de laatste grote bomaanslag op het Marriott Hotel en het nabijgelegen Ritz Carlton (negen doden, onder wie twee Nederlanders). De beweging was versnipperd en leek verslagen. De nieuwe aanslag in de ambassadebuurt wordt opgeëist door Islamitische Staat en de volgende dag staat een tekening van een van de opdrachtgevers in de krant. Verdomd, die ken ik, denkt Eduard als hij de man ziet. Het is Bahrun Naim, een jongeman met wie hij tien jaar eerder bevriend was geraakt.  \n  \nAls Eduard hem in 2006 bij de islamschool ontmoet, is Naim pas 26 en staat hij nog niet op de radar van de politie. Hij hoort bij Hizbut Tahrir Indonesia, een internationale moslimgroepering die 'met vreedzame middelen' streeft naar een wereldwijd kalifaat, maar ook contacten onderhoudt met extremistische groepen. Naim is eigenaar van een aantal internetcafés en ict-winkeltjes, en Eduard bouwt een hechte vriendschap met hem op. Hij kent zijn familie, speelt met zijn kinderen en reist samen met Naim langs zijn internetcafés buiten Solo.  \n  \nTien jaar later is Naim een belangrijk man in de beweging. Eduards oude vriend heeft zich aangesloten bij IS in Syrië en zou van daaruit zelfs opdracht hebben gegeven tot de aanslag in Jakarta, leest Eduard in een krant op het vliegveld. Ter plekke besluit hij het algemene nummer van de AIVD in Zoetermeer te bellen. Eduard legt de situatie uit. Is de AIVD geïnteresseerd in inlichtingen over deze opdrachtgever van IS? De persoon die de telefoon beantwoordt kan niets beloven, maar zegt de informatie door te geven. Een week later belt iemand van de CIA hem op.  \n  \nAls Eduard later met deze CIA'er in een restaurant zit, brengt hij de vorige operatie in herinnering. Die periode is rommelig en plotseling afgesloten. De Nederlander moest zelf maar zien hoe hij zijn contacten zou inlichten. Ditmaal zal het anders zijn, belooft de man.  \n  \nDe CIA wil hem niet alleen spreken over Naim, maakt de man duidelijk, maar heeft ook een eigen plan. Hij legt uit dat de CIA moeilijk aan informatie kan komen over de opkomst van Al Qaida in Jemen. Vooral de bolwerken rond de tweede grootste stad Mukalla zijn een blinde vlek voor de Amerikanen. Kan Eduard niet met Ghozali ervoor zorgen dat er vijftien jonge Indonesische moslims naar Mukalla gaan om te studeren? Het is waarschijnlijk dat de studenten daar benaderd zullen worden door Al Qaida op het Arabisch Schiereiland (AQAP), waarna ze gebruikt kunnen worden om inlichtingen in te winnen over die organisatie.  \n  \nEduard twijfelt over het aanbod. Hij had contact opgenomen vanwege Naim, nu wil de CIA hem op een gevaarlijke missie naar Jemen sturen, waar hij nog nooit is geweest. Hij bespreekt de zorgen met de CIA en vraagt hoe de AIVD erover denkt. 'Die maken zich ook zorgen over de veiligheid, dus dat gaan we zo goed mogelijk organiseren', is het antwoord dat Eduard moet geruststellen. De CIA belooft bovendien alle inlichtingen met de AIVD te zullen delen.  \n  \nDe Nederlander wekt zijn oude netwerk tot leven. Acht jaar lang is hij met enige regelmaat berichtjes blijven sturen naar zijn 'vrienden', tekenen van leven, net genoeg om zijn eigen verdwijning te maskeren en om de mensen bij de hand te hebben, mocht hij ze weer eens nodig hebben. Ghozali komt terug en blijkt opnieuw zeer bruikbaar: met zijn hulp ronselt de Nederlander studenten voor de reis naar Jemen, er worden paspoorten, tickets en studiebeurzen geregeld. Het gezelschap is bijna klaar voor vertrek als de CIA het project, na maanden voorbereiding, onaangekondigd stopt. Zonder verdere uitleg hoort Eduard dat het 'hoofdkantoor' de stekker eruit trekt. Ghozali voelt zich besodemieterd en is woest op Eduard. Ze zullen elkaar nooit meer spreken.  \n  \nNa deze mislukking komt Eduard via de CIA in Jakarta in contact met een man die hij 'HAU' noemt. HAU blijkt een soort pleegvader voor Eduards vriend Bahrun Naim te zijn en nog steeds contact met hem te hebben in Syrië. Hij stemt erin toe Eduard te ontmoeten, nadat hij eerst navraag heeft gedaan bij onder andere I'Im, de zoon van Abu Bakar Bashir, die nog steeds voor hem garant staat.  \n  \nHAU stelt hem voor aan Mael. Deze jonge vrouw, die altijd een chador draagt, is een kind van vooraanstaande Jemaah Islamiyah-ouders, maar heeft zich van JI afgekeerd. Ze heeft haar ouders en twee kinderen verlaten om zich bij IS aan te sluiten - een dramatische beslissing voor een vrouw alleen. Ze blijkt ook van Bahrun Naim te houden, wil zelfs zijn tweede vrouw worden en is van plan hem achterna te reizen naar Syrië. Later zal ze vertellen dat het haar grootste wens is zichzelf ooit op te blazen voor de islamitische zaak. In Syrië is ze nooit gekomen, maar ze staat vanuit Jakarta wel in nauw contact met Bahrun Naims echtgenote in Syrië.  \n  \nAls Eduard haar voor het eerst ontmoet, is dat in aanwezigheid van HAU. De tweede keer komt ze alleen. Ze hebben afgesproken in een shoppingmall. Eduard is er zoals gewoonlijk ruim van tevoren, en van een hoger gelegen verdieping ziet hij haar binnenkomen, helemaal in het zwart, zoals altijd. Hij ziet vooral de grote rugzak op haar rug, die hem nerveus maakt. Mael zet de tas op de grond naast hun tafeltje en laat hem daar staan als ze even naar de wc moet. Eduard kijkt stiekem en heel voorzichtig in de tas, en ziet tot zijn opluchting alleen kleren, niets wat lijkt op een bom.  \n  \nHet klikt. Ze zien elkaar vaker, hij wint haar vertrouwen. Omdat Mael wordt gezocht door de Indonesische politie, regelt Eduard bovendien een onderduikadres voor haar. Hij betaalt haar huur met geld van de CIA en helpt haar op alle mogelijke manieren. Dat neemt haar laatste achterdocht weg. Ze begint hem in vertrouwen te nemen, vertelt hem over haar contacten met haar vriendinnen in Syrië, onder wie de vrouw van Bahrun Naim, en geeft hem zo, zonder dat zij het beseft, een schat aan informatie over de bewegingen van Naim en andere Indonesiërs in Syrië.  \n  \nHet vertrouwen van Mael is onvoorwaardelijk, Eduard en zij praten met elkaar als broer en zus. Niet alleen over Syrië of IS, maar ook over haar jeugd, de familie die ze heeft achtergelaten, de verknipte relatie die ze heeft met haar ouders. Ook met hen legt Eduard contact en hij bemiddelt met ze, zodat Mael op een gegeven moment haar ouders en kinderen weer kan zien. Hij geeft haar een telefoon waarvan, behalve hijzelf, niemand het nummer heeft. Met die telefoon kan ze hem altijd bellen.  \n  \nTerwijl Mael geen spoor van achterdocht meer heeft, groeit die juist bij HAU. Hij maakt deel uit van de oude kern van JI en is zelfs betrokken geweest bij de bomaanslag op Bali in 2002. Bahrun Naim kijkt erg tegen hem op. HAU ruikt onraad en waarschuwt Mael dat die Eduard niet deugt. Mael moet daar niets van weten, maar HAU's achterdocht wordt alleen maar groter. 'Eduard stelt intel-vragen' ('intel' is een verwijzing naar inlichtingendiensten), 'volgens mij is hij een spion'. Mael wil niet luisteren, maar HAU verbreekt alle contact met Eduard.  \n  \nDankzij de informatie die Mael uit Syrië krijgt, komt Eduard steeds dichter bij Bahrun Naim. Die verblijft nooit lang op hetzelfde adres, maar uiteindelijk kan Eduard de CIA de informatie geven die de Amerikanen nodig hebben: het adres, de route en het tijdstip waarop Naim elke dag met zijn bromfiets naar zijn basis rijdt. Op 8 juni 2018 wordt hij gedood door een Amerikaanse drone met een raket. Hij is dan 34. Kort daarna beëindigt de CIA de missie.  \n  \nEduard wil dan in rust zijn bedrijf voortzetten. De eerste tekenen dat dit niet zal gebeuren, dienen zich een jaar na Naims dood aan. Eduard heeft zijn contacten afgebouwd en als excuus verzonnen dat hij bang is dat de Indonesische inlichtingendienst ze op het spoor is. Sporadisch spreekt hij via Telegram met Mael en hij maakt geld naar haar over, zodat ze de huur kan betalen.  \n  \nDan krijgt hij een eerste waarschuwing. 'We maken je dood', leest hij in een Telegrambericht. Het verschijnt op de telefoon die hij gebruikt voor het contact met Mael. Ze neemt de telefoon niet op om uitleg te geven. Drie dagen later via sms en Telegram een nieuw bericht: 'We komen naar je toe en maken jou en je familie dood.' Mael ontkent in een telefoongesprek elke betrokkenheid, waarna Eduard het contact verbreekt en de telefoon weggooit. Maar de bedreigingen verdwijnen niet. Er komen mensen naar Eduards bedrijf die naar hem vragen. Een gezinslid ontvangt dreigende teksten via sociale media.  \n  \nEduard heeft zijn gezin nog steeds niet verteld over zijn werk voor de CIA en AIVD. Hij schuift de beslissing voor zich uit. Jarenlang een dubbelleven leiden is zwaar, maar aan je eigen gezin bekennen dat je ze zestien jaar hebt belogen, dat je niet bent wie ze denken dat je bent, daar ziet hij enorm tegenop. Aanvankelijk komt hij ermee weg. Het gezin vliegt naar Nederland voor een lange vakantie, zoals ze dat wel vaker hebben gedaan. En daarna komt de coronapandemie, waardoor ze niet terug kunnen naar Indonesië.  \n  \nMaar uiteindelijk komt hij er niet meer onderuit. Na de eerste bedreigingen belt hij de AIVD om te vertellen dat hij gevaar loopt. De dienst belt niet terug. Eenmaal in Nederland heeft hij meerdere gesprekken met juristen van de inlichtingendienst. De AIVD voelt zich niet verantwoordelijk voor wat hem is overkomen, omdat de bedreigingen zouden voortkomen uit de tweede periode en Eduard toen niet voor de AIVD werkte. Eduard dient een klacht in bij de CTIVD.  \n  \nDit is voor hem het moment dat hij alles moet opbiechten aan zijn gezin. Ze zitten nu al tijden op een eenvoudige kamer in Nederland en kunnen niet terug naar huis. Stapsgewijs vertelt hij dat hij al die tijd heeft gelogen, dat hij jarenlang voor de CIA en de AIVD heeft gewerkt, en dat ze nu worden bedreigd. Er is ongeloof, een beetje bewondering, maar vooral is er het besef dat ze misschien nooit meer terug kunnen naar Indonesië, waar ze een gerieflijk, prettig leven hadden. Als dat doordringt, komt ook de woede. Waarom heeft hij nooit iets verteld? Waarom heeft hij ze in zo'n linke, uitzichtloze situatie gebracht?  \n  \nDe onderzoekers van toezichthouder CTIVD volgen de redenering van de AIVD: er is geen zorgplicht. Voor Eduard is het een harde klap. Jarenlang heeft hij zich met gevaar voor eigen leven in een terroristisch netwerk bewogen. Daarvoor werd hij geprezen door AIVD en CIA. Maar nu hij is gevlucht, geven ze niet thuis.  \n  \nDan komt de grotere twijfel. Was het de moeite waard, al die jaren? Eduard had lange tijd het gevoel dat hij aan de goede kant stond. Maar is dat wel zo? Nu hij en zijn gezin hulp nodig hebben, nemen de diensten waarvoor hij werkte de telefoon niet meer op.\n\nOVER DIT VERHAAL\n\nDit artikel is gebaseerd op Amerikaanse berichten, openbare bronnen zoals onder meer het CTIVD-onderzoek, de ervaring van de oud-correspondent Indonesië van de Volkskrant en gesprekken met enkele betrokkenen. Om geen mensen of operaties in gevaar te brengen is een aantal details weggelaten, zoals achternamen van inlichtingenmedewerkers. Hoewel alle belangrijke feiten zijn geverifieerd, was het niet mogelijk voor alle details dubbele bevestiging te krijgen. Sommige dialogen, observaties of karakterschetsen zijn ontleend aan één bron.  \n  \nDe Volkskrant heeft de AIVD vragen gesteld over dit verhaal, maar de inlichtingendienst heeft die niet beantwoord. De dienst laat in een algemene reactie weten 'geen uitspraken te doen over wie voor of met de AIVD hebben gewerkt'. De AIVD neemt naar eigen zeggen de 'wettelijke zorgplicht' voor hen 'zeer serieus', maar zegt niet 'hoe we dat precies vormgeven'. De CIA wilde geen commentaar geven.","intensity":0,"negativity":0,"cluster_id":42,"similar_texts":"text446"},{"id":"115","publisher":"NRC Handelsblad","date":"2021-10-08","url":"https://www.nrc.nl/nieuws/2021/10/08/lokprofiel-politie-vrijspraak-na-chat-over-escort-a4061136#20211008-79849-110","title":"Vrijspraak na chat over escort","text":"Een 55-jarige man uit Loenen aan de Vecht is donderdag vrijgesproken van het seksueel willen uitbuiten van een minderjarige jongen. De man werd in maart aangehouden, nadat hij op een chatdienst voor homoseksuelen zei op zoek te zijn naar een jongere escort. Dit deed hij in gesprek met een lokprofiel van de politie, waarbij de agent zich voordeed als zestienjarige jongen. Tijdens de zitting in september eiste het OM acht maanden gevangenisstraf. Volgens de rechtbank was er onvoldoende bewijs dat de man ook daadwerkelijk zijn plannen wilde doorzetten. Van uitlokking was volgens de rechtbank geen sprake. (NRC)\n\nEen versie van\n\ndit artikel\n\nverscheen ook in\n\nNRC Handelsblad\n\nvan 8 oktober 2021\n\nEen versie van\n\ndit artikel\n\nverscheen ook in\n\nNRC in de ochtend\n\nvan 8 oktober 2021","intensity":0,"negativity":0,"cluster_id":21,"similar_texts":"text275"},{"id":"116","publisher":"Algemeen Dagblad","date":"2021-10-08","url":"https://krant.ad.nl/titles/algemeendagblad/7908/publications/26526/articles/1460072/7/2","title":"VS richt vizier scherp op China","text":"De Amerikaanse inlichtingendienst CIA zet een nieuw centrum op dat zich exclusief gaat bezighouden met China. Doel is het verzamelen van inlichtingen over het land en inspanningen aansturen om Chinese spionage tegen te gaan. Dat melden Amerikaan- se media. CIA-topman William J. Burns noemt de groeiende rivaliteit met China 'de grootste geopolitieke uitdaging van de 21e eeuw.' De aandacht ging tot dusver vooral uit naar terreurorganisaties, maar gaat nu meer naar landen die als rivalen worden gezien, zoals ook Rusland, Noord-Korea en Iran.","intensity":0,"negativity":1,"cluster_id":24,"similar_texts":"text295"},{"id":"117","publisher":"Algemeen Dagblad","date":"2021-10-08","url":"https://krant.ad.nl/titles/algemeendagblad/7908/publications/26526/articles/1460072/40/6","title":"Wiebes snelste in Southend","text":"Lorena Wiebes heeft de vierde etappe van de Women's Tour in Groot-Brittannië op haar naam geschreven. De sprintster van Team DSM was na 117,8 kilometer tussen Shoeburyness en Southend-on-Sea de snelste in de sprint.","intensity":0,"negativity":0,"cluster_id":39,"similar_texts":"text911"},{"id":"118","publisher":"Algemeen Dagblad","date":"2021-10-09","url":"https://krant.ad.nl/titles/algemeendagblad/7908/publications/26548/articles/1460750/67/4","title":"Wiebes wint weer in sprint","text":"Lorena Wiebes (22) heeft ook de vijfde etappe in de Women's Tour in Groot-Brittannië op haar naam geschreven. De 22-jarige Nederlandse was na 95,4 kilometer, van Colchester naar Clacton, de beste in een massasprint, voor de Italiaanse Elisa Balsamo (Valcar-Travel & Service) en haar landgenote Marjolein van 't Geloof (Drops- Le Col). Donderdag was Wiebes in Southend-on-Sea ook al de snelste van het peloton.  \n  \nGisteren werd met nog 16 kilometer te fietsen de ontsnapte Hayley Simmonds bijgehaald. Daarna probeerden nog enkele vrouwen tevergeefs een sprint te voorkomen. Team DSM hield de controle en Wiebes sprintte met overmacht naar haar tweede zege op rij.  \n  \nDemi Vollering behield de leiderstrui. Vandaag is de laatste etappe van de Women's Tour.","intensity":0,"negativity":0,"cluster_id":60,"similar_texts":"text83"},{"id":"119","publisher":"De Telegraaf","date":"2021-10-08","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/e19a5e4d0f8098ad9ea9890341c71da2/web/OPS/cciobjects.json&hash=9be40bf8683ee93fbe86#/pages/32","title":"WK 2022 voor Advocaat en Van Marwijk op tocht","text":"WK 2022 voor Advocaat en Van Marwijk op tocht\n\nDeelname aan het WK 2022 in Qatar is ver weg voor Dick Advocaat en Irak en de Verenigde Arabische Emiraten van Bert van Marwijk. De twee oud-bondscoaches van het Nederlands elftal deden donderdag slechte zaken. Advocaat en zijn assistenten Cor Pot en Zeljko Petrovic, sinds de zomer aan het roer bij Irak, zagen hoe hun ploeg op 0-0 bleef steken in de WK-kwalificatiewedstrijd tegen Libanon. Een overwinning was hard nodig om aansluiting te houden bij de toptwee. Eerder op de dag won Zuid-Korea, de nummer twee in de stand, al van Syrië met 2-1. Dick Advocaat staat met zijn ploeg op de voorlaatste plaats, met twee punten uit drie duels en dat is slechts een punt meer dan de nummer laatst Syrië. Saillant details is dat Advocaat slechts een duel heeft verloren en dat was tegen koploper Iran. De andere twee duels eindigden gelijk. Datzelfde Iran diende de Verenigde Arabische Emiraten later op de dag een gevoelige 1-0 thuisnederlaag toe. Mehdi Taremi, de ervaren spits van Porto, sloeg halverwege de tweede helft in Dubai met de enige treffer van de wedstrijd toe. Feyenoorder Alireza Jahanbakhsh werd in de 78e minuut gewisseld. De door Van Marwijk gecoachte Emiraten blijven daardoor steken op twee punten, maar beschikken over een beter doelsaldo dan Irak. Dinsdag staan de ploegen van Advocaat en Van Marwijk tegenover elkaar.\n\nIn Groep A van de Aziatische groep mogen de nummers een en twee zich opmaken voor het WK, de nummer drie heeft met heel veel omwegen ook nog een kans, maar dan volgen er diverse play-off-wedstrijden.","intensity":0,"negativity":0,"cluster_id":25,"similar_texts":"text478"},{"id":"120","publisher":"NRC Handelsblad","date":"2021-10-08","url":"https://www.nrc.nl/nieuws/2021/10/08/overname-worsten-van-stegeman-komen-in-belgische-handen-a4061127#20211008-79849-306","title":"Worsten van Stegeman  komen  in Belgische handen","text":"Vleesverwerker Stegeman komt binnenkort in Belgische handen. De Mexicaanse eigenaar Sigma Alimentos heeft een akkoord gesloten over de verkoop van zijn activiteiten in België en Nederland, waar ook de Overijsselse verkoper van droge worst, grillworst en andere vleeswaren onder valt. De Belgische Ter Beke Groep neemt die onderdelen over voor een onbekend bedrag. De geschiedenis van Stegeman voert terug tot 1858, toen Johannes Stegeman een spekslagerij begon in Deventer. Het hoofdkantoor staat nu in Wijhe. Toezichthouders moeten nog instemmen met de deal.(ANP)\n\nEen versie van\n\ndit artikel\n\nverscheen ook in\n\nNRC Handelsblad\n\nvan 8 oktober 2021\n\nEen versie van\n\ndit artikel\n\nverscheen ook in\n\nNRC in de ochtend\n\nvan 8 oktober 2021","intensity":0,"negativity":0,"cluster_id":35,"similar_texts":"text410"},{"id":"121","publisher":"De Telegraaf","date":"2021-10-08","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/e19a5e4d0f8098ad9ea9890341c71da2/web/OPS/cciobjects.json&hash=10c584ddeadf207d72d3#/pages/22-23","title":"Worsten van Stegeman in Belgische handen","text":"Worsten van Stegeman in Belgische handen\n\nVleesdeal\n\nVleesverwerker Stegeman komt in Belgische handen. De Mexicaanse eigenaar Sigma Alimentos heeft een akkoord gesloten over de verkoop van zijn activiteiten in België en Nederland, waar ook de Overijsselse verkoper van droge worst en andere vleeswaren onder valt. De Belgische Ter Beke Groep neemt die onderdelen over voor een nog onbekend bedrag. De geschiedenis van Stegeman voert terug tot 1858, toen Johannes Stegeman een spekslagerij begon in Deventer. Inmiddels staat het hoofdkantoor in Wijhe. Toezichthouders moeten nog instemmen met de deal.","intensity":0,"negativity":0,"cluster_id":35,"similar_texts":"text651"},{"id":"122","publisher":"Algemeen Dagblad","date":"2021-10-08","url":"https://krant.ad.nl/titles/algemeendagblad/7908/publications/26526/articles/1460072/40/5","title":"Zege Van de Zandschulp","text":"Botic van de Zandschulp heeft zich geplaatst voor het masterstoernooi in Indian Wells. De Nederlander won in de tweede ronde van de kwalificaties met de nodige moeite van de Amerikaan Thai-Son Kwiatkowski, de nummer 239 van de wereld: 6-4 4-6 6-2.","intensity":0,"negativity":0,"cluster_id":22,"similar_texts":"text279"}]
