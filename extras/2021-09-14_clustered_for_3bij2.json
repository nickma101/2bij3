[{"id":"1","publisher":"Algemeen Dagblad","date":"2021-09-13","url":"https://krant.ad.nl/titles/algemeendagblad/7908/publications/26110/articles/1444515/34/1","title":"'Sparta of Oranje is even mooi'","text":"### Assistent-bondscoach Henk Fraser zou het niet erg vinden om de 'Ferguson van Het Kasteel' te worden\n\nSparta - Fortuna Sittard is al een tijdje afgelopen als Henk Fraser zijn keel schraapt. Een paar dagen eerder nog zag hij als assistent-bondscoach hoe Georginio Wijnaldum, Memphis Depay en al die anderen Turkije oprolden met het Nederlands olftal. Nu heeft zijn eigen ploeg, die uit Rotterdam-West, verdiend gewonnen. Maar daar was wel het nodige dirigeerwerk voor nodig vanaf de bank. Vandaar zijn hese stem. ,,Zo'n mankementje heb ik er graag voor over\", zegt hij. ,,Mijn ploeg heeft het fantastisch gedaan.\"  \n  \nFraser is geen man die onderscheid maakt. Ja, natuurlijk kan hij genieten van een sublieme Davy Klaassen tegen Turkije. Alleen doet hij dat tenminste zo van Bryan Smeets en Lennart Thy, die met prachtige doelpunten belangrijk zijn tegen Fortuna Sittard. Van Emanual Emegha, die even eigenwijze als grappige aanvaller die de beslissende 3-1 maakt tegen de Limburgers. En natuurlijk van hem, Tom Beugelsdijk, de Chiellini van Het Kasteel, die er weer op zijn Beugelsdijks in kleunt.  \n  \n,,Weet je\", zegt Fraser. ,,Ik kom uit de generatie van wereldtoppers als Gullit, Van Basten en Rijkaard. Aan dat niveau heb ik nooit kunnen tippen, zoals de meeste voetballers niet. Alleen betekent dat niet dat we daarom maar een stelletje kut-voetballers zijn of waren. Integendeel. Maar die wetenschap heeft er wel voor gezorgd dat ik als trainer heel goed begrijp dat spelers lang niet allemaal volmaakt zijn. Vandaar dat ik me zo thuis voel bij Sparta. Ik heb heus ambities, maar ik zou net zo graag de 'Ferguson van Het Kasteel' willen worden. Juist omdat ik me heel erg kan verplaatsen in dit niveau.\"\n\nVaderlijk\n\nEn dat komt deze zondagmiddag tot uiting op Spangen. Dan weer is Fraser de man die vaderlijk een arm om de schouders slaat van aanvaller Vito van Crooij. Dan weer is hij degene die scheidsrechter Edwin Blank een blik gunt alsof hij zojuist drie oude omaatjes van hun tasje heeft beroofd. En een enkele keer, zoals op het moment dat Smeets balverlies lijdt op het middenveld, vreet hij zich zichtbaar op.  \n  \nMaar boven alles staat Fraser voor de club waar hij als oud-speler en coach zoveel gevoel voor heeft gekregen. Mooiste moment: de omhelzing met zijn vader kort na afloop. Even is Fraser dan weer dat jongetje dat als F-pupil van RFC Rotterdam zijn eerste doelpunt heeft gemaakt.  \n  \n,,Of je nu trainer bent bij het Nederlands elftal of bij Sparta maakt in wezen niets uit, het is net zo mooi\", zegt Fraser. ,,Het gaat erom of spelers doen wat van ze gevraagd wordt. Als ik mijn spelers dan zo zie knokken als tegen Fortuna, vind ik dat geweldig. Dan ben ik trots, ja.\"  \n  \nHet komt dus allemaal voort uit het besef dat hij als voetballer ook geen Memphis was. In de beperkingen die hij in Sparta ziet, ziet de assistent-bondscoach in wezen ook een beetje zichzelf. Het is misschien wel dé verklaring voor zijn succes in Rotterdam-West, het feit dat hij zich in iedereen kan verplaatsen. ,,Eigenlijk, hè\", zegt Fraser met gevoel voor ironie. ,,Eigenlijk kom ik heel dicht in de buurt van de perfecte trainer.\" Als hij vervolgens geconfronteerd wordt met de opmerking dat de kop van het artikel binnen is, countert hij: ,,Doe dat alsjeblieft niet. Dan gaan ze nog denken dat ik arrogant ben ook. En als ik ergens een hekel aan heb...\"\n\nVORIGE WEEK\n\nGISTEREN","intensity":0,"negativity":0,"cluster_id":31,"similar_texts":"text487"},{"id":"2","publisher":"Trouw","date":"2021-09-13","url":"https://krant.trouw.nl/titles/trouw/8321/publications/1353/articles/1444511/15/2","title":"'Viva Ronaldo' klinkt weer op Old Trafford","text":"### rondje buitenland\n\nHonderden fans van Manchester United bleven zaterdag lang na afloop van de wedstrijd tegen Newcastle United gewoon hangen in het stadion. Met spreekkoren bleven ze de man eren die ze al de hele wedstrijd hadden toegezongen: 'Viva Ronaldo'. De 36-jarige Portugees had na twaalf jaar een meer dan geslaagde rentree gevierd bij de club die hij in 2009 had verruild voor Real Madrid. Twee keer was het zaterdag weer te zien op Old Trafford: de hoge sprong, de draai en dan de landing met gestrekte armen en benen uit elkaar; het handelsmerk van Ronaldo na elk doelpunt. Zijn eerste was een intikkertje, bij zijn tweede treffer schoot hij de bal na aangeven van Luke Shaw tussen de benen van doelman Woodman door. \"Ik was echt heel nerveus\", bekende Ronaldo na de wedstrijd (4-1).  \n  \nHij was pas in de laatste dagen voor het sluiten van de transferwindow op 1 september op de markt gekomen. Zijn periode bij Juventus had de Italiaanse club niet het gehoopte grote Europese succes gebracht. Manchester City leek snel toe te happen, maar Ronaldo koos voor rivaal United. Daar werd hij in 2003, afkomstig van Madeira, gecontracteerd door Sir Alex Ferguson. Tot zijn vertrek in 2009 maakte hij 112 doelpunten voor United, wat mede tot drie Engelse landstitels leidde. In 2008 won hij als speler van de club al zijn eerste Ballon d'Or, later zouden er nog vier volgen.  \n  \nZaterdag zat de al lang gepensioneerde Ferguson op de hoofdtribune zichtbaar te genieten. Niet ver van hem zaten leden van de familie Glazer, de Amerikaanse eigenaren van de club. Minder dan vijf maanden terug bestormden United-fans nog het veld. Ze pikten niet langer dat de Glazers hun club 'kapotmaakten'. Sindsdien worden geelgroene protestsjaals tegen de eigenaren massaal gedragen. Maar zaterdag hingen ze over de nieuwe clubshirts met Ronaldo achterop. De afdeling merchandising van de club kan de vraag niet aan. De enige fans die zaterdag luidkeels het vertrek van de eigenaar eisten, waren die van Newcastle.  \n  \nDe Glazers hebben met Ronaldo hun grootste troefkaart nu op tafel gelegd. Hij brengt nostalgische gevoelens bij de fans teweeg. In zijn eerste periode was United nog toonaangevend in Manchester; de laatste titel van City dateerde toen al van 1968. In het laatste decennium is door de oliedollars uit Abu Dhabi het machtsevenwicht in de stad drastisch verschoven. Aan Ronaldo de taak om de oude orde te herstellen en United de eerste titel in de Premier League sinds 2013 te bezorgen. Met één punt voorsprong op onder andere City is United voorlopig de trotse koploper.","intensity":0,"negativity":0,"cluster_id":1,"similar_texts":"text620"},{"id":"3","publisher":"De Telegraaf","date":"2021-09-13","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/2c00826d7ec9be7515327ef89212a4a4/web/OPS/cciobjects.json&hash=26c5af5ead4a9200e383#/pages/6-7","title":"’Afghanen de druppel’","text":"’Afghanen de druppel’\n\nMinister Ollongren pleit voor het realiseren van fabrieksgebouwde, tijdelijke woningen die niet alleen nu voor statushouders maar later ook voor studenten in te zetten zijn. \n\nFoto ANP/HH\n\nSociale woning\n\nMinister bezorgd over huisvesting van aanzwellende stroom statushouders\n\nGemeenten staat het water aan de lippen nu steeds meer asielzoekers met verblijfsstatus moeten worden gehuisvest. Met de komst van een grote groep Afghaanse evacués wordt het aantal vreemdelingen dat wacht op een sociale woning alleen maar langer. Demissionair minister Ollongren (Binnenlandse Zaken) luidt de noodklok. „We moeten echt naar onorthodoxe maatregelen toe.”\n\nValentijn Bartels en Vincent Triest\n\nHet tekort aan sociale huurwoningen is al groot en wordt alleen maar groter. Moesten er in 2020 11.000 statushouders worden gehuisvest, dit jaar werd dat aantal omhoog geschroefd naar 27.000. Lokale overheden moesten dus bijna tweeënhalf keer zoveel mensen plaatsen. Daar komt een nog onbekend aantal Afghanen bij, ziet ook de D66-bewindsvrouw. „De azc’s zitten al behoorlijk vol. Het was al knellend. Maar de nieuwe toestroom uit Afghanistan is de druppel die de emmer doet overlopen.” \n\nGemeenten moeten kijken ’wat ze kunnen verzinnen’, vraagt de minister. „Haarlem heeft bijvoorbeeld een schip beschikbaar gesteld, waar ze tijdelijk kunnen zitten. Wij gaan kijken naar grond van het Rijksvastgoedbedrijf waar tijdelijke woningen kunnen worden gerealiseerd.” \n\nTijdelijke ’flexwoningen’ zijn namelijk sneller te realiseren dan nieuwbouw, redeneert de bewindsvrouw. „Dat zijn fabrieksgebouwde, tijdelijke woningen. Die kunnen we nu beschikbaar stellen voor statushouders, maar op den duur zijn die ook in te zetten voor bijvoorbeeld studenten.” \n\nWoningnood\n\nHet idee van flexwoningen speelt al enkele jaren. In grote steden als Den Haag, Rotterdam en Utrecht lopen al enkele grote projecten. Door de snel groeiende woningnood, kennen nu echter ook kleinere gemeenten het probleem dat ze de doelstellingen van de minister niet halen. \n\nHet tekort aan woningen heeft gevolgen voor de hele asielketen. Door de stokkende doorstroming zitten asielcentra in Nederland propvol. Lokale overheden willen helpen, maar worstelen ondertussen ook met woningzoekenden uit de eigen gemeenten. Dat zorgt voor problemen. Een van de gemeenten die in de knel zit is Castricum. „We willen wel, maar er zijn simpelweg te weinig woningen beschikbaar”, zegt woonwethouder Paul Slettenhaar van deze Noord-Hollandse gemeente. \n\nEr zijn namelijk ook andere groepen die dringend een woning nodig hebben, vertelt hij. „Denk bijvoorbeeld aan jongeren die willen gaan samenwonen om een gezin te stichten. Of aan ouders met kinderen die uit elkaar gaan die met spoed een woning zoeken. Een woning kun je immers maar één keer weggeven en hierdoor vallen deze groepen buiten de boot.”\n\nCritici stellen dan ook dat het idee van flexwoningen slechts een druppel op de gloeiende plaat is, gezien de totale woningbouwopgave. Er zijn te weinig bouwlocaties, de bouwkosten zijn hoog en sommige woningbouwplannen zijn financieel onhaalbaar. Bovendien zijn er grote tekorten in de bouw, zowel qua mankracht als materiaal. Nog los van de bekende stikstof-uitspraak van de Raad van State in 2019, waardoor veel grote woningbouwprojecten stil kwamen te liggen. Ook voor flexwoningen is het voor gemeentes niet gemakkelijk bouwlocaties te vinden. \n\nCastricum werd recent op de vingers getikt door de provincie, omdat er een achterstand is op de huisvesting van statushouders. „Dit jaar hebben we een taakstelling gekregen van het Rijk om 56 mensen een woonplek te bieden. Dat lijkt misschien weinig, maar voor een kleine gemeente is dat een forse opgave.”\n\nOok de Vereniging van Nederlandse Gemeenten (VNG) herkent de problematiek: „De taakstelling is dit jaar flink gestegen”, meldt de woordvoerder. „Dat komt onder andere doordat bij de immigratiedienst de achterstanden worden ingelopen en daarmee dus meer personen een verblijfsvergunning krijgen. Daardoor is versneld woonruimte nodig bij gemeenten.”\n\n„Door de tekorten op de woningmarkt is het niet mogelijk iedereen tegelijk te helpen”, weet de zegsman. „Het leidt tot situaties waarin gemeenten moeten kiezen wie precies wanneer voor beschikbare woonruimte in aanmerking komt. Denk bijvoorbeeld aan jongeren, uitstroom vanuit de jeugdzorg, GGZ en spoedzoekers, zoals arbeidsmigranten en gescheiden ouders met kinderen. Het zou onwenselijk zijn wanneer de ene groep de andere verdringt.”\n\nWachtlijst\n\nToch dringt de rijksoverheid erop aan dat gemeenten ruimten vrijmaken voor de vreemdelingen. Bij het Centraal Opvang orgaan Asielzoekers (COA) is er namelijk bijna geen plek meer om asielzoekers op te vangen. „Meer dan veertig procent van onze bewoners is statushouder en wacht op een woning”, weet een woordvoerder. „Het gaat inmiddels om ruim 11.000 mensen die op de wachtlijst staan.”\n\n„Hoe meer statushouders een woning vinden, hoe meer ruimte het COA krijgt om mensen op te vangen”, vertelt de zegsman. „Gemeenten willen dit ook en zij zoeken mogelijkheden om de uitstroom naar een woning zo snel mogelijk voor elkaar te krijgen.”\n\nCastricum heeft inmiddels wel een oplossing gevonden. Door de inzet van flexwoningen kunnen ze snel de migranten huisvesten. „Het is een landelijke proef, maar als deze er niet was geweest dan hadden we waarschijnlijk bijna alle beschikbare woningen aan de statushouders moeten geven”, zegt Slettenhaar. „Toch maken wij ons nog steeds grote zorgen. Met de komst van de Afghanen en andere groepen die een verblijfsvergunning krijgen, zal het ook volgend jaar een lastige kluif worden.”\n\nKiezen tussen verschillende groepen wil minister Ollongren niet. „Er zijn al verschillende groepen die urgent behoefte hebben aan woonruimte. Er komt extra druk op, maar als iemand recht heeft op een status is dat nou eenmaal zo. Wij zoeken het in meer realiseren, bijvoorbeeld met een tijdelijke woning.” \n\n’Woning kun je maar een keer weggeven’\n\nOllongren: ’Kijken naar tijdelijke woningen’","intensity":0,"negativity":0,"cluster_id":24,"similar_texts":"text196"},{"id":"4","publisher":"De Telegraaf","date":"2021-09-13","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/2c00826d7ec9be7515327ef89212a4a4/web/OPS/cciobjects.json&hash=d02ef2c564f40a1445b8#/pages/34-35","title":"’Haller maakt het bijna altijd waar’","text":"’Haller maakt het bijna altijd waar’\n\nSébastien Haller opent de score voor Ajax. De Fransman maakt in de tweede helft ook het tweede doelpunt tegen PEC Zwolle.\n\nFOTO Matty van Wijnbergen\n\n❮❯\n\nFransman neemt tegen PEC Zwolle (0-2) voor derde keer dit seizoen de openingstreffer voor zijn rekening\n\nZWOLLE De vraag of hij zijn inschrijving voor de Champions League dubbel had gecheckt, beantwoordde Sébastien Haller lachend met een ’ja’. „Er zullen dit keer geen verrassingen zijn.” Door een administratieve blunder van Ajax was de spits vorig seizoen niet speelgerechtigd in de Europa League, maar nu staat niets zijn Europese debuut meer in de weg. En op bezoek bij PEC Zwolle (0-2) liet de Fransman met twee treffers zien de scherpte te hebben voor het miljoenenbal.\n\nIn Europees verband koos trainer Erik ten Hag eerder en succesvol voor de ’Tadic-variant’, waarin hij zijn aanvoerder tot spits bombardeerde. Haller woensdag in Lissabon tegen Sporting uit tactische overwegingen op de bank zetten, zou na het vergeten vinkje van vorig seizoen een nieuwe klap in diens gezicht zijn. Getuige de woorden van Ten Hag in Zwolle zal het zover niet komen. „Of ik tegen Sporting met hem start, ga ik nu nog niet vertellen, maar laat ik het zo zeggen: ik heb ontzettend veel vertrouwen in Haller. Elke wedstrijd is hij een optie. En je ziet in mijn opstellingen dat hij vrijwel alles speelt, waarna hij het bijna altijd waar maakt”, aldus de Ajax-trainer. \n\n„Onomstreden is een groot woord, maar sinds Sébastien in januari is binnengekomen, scoort hij aan de lopende band. Hij heeft geweldige statistieken qua goals en assists”, doelt Ten Hag op de vijftien treffers en acht assists van de Fransman in 27 duels. „Hij is belangrijk voor deze groep en dat heeft hij tegen PEC Zwolle weer bewezen.”\n\nMet de 0-1 na een half uurtje maakte hij – door naar de eerste paal te komen en de bal uit een voorzet door de benen van PEC Zwolle-keeper Kostas Lamprou te tikken – een echte spitsengoal. Al verdiende Steven Berghuis de meeste credits voor dat doelpunt-uit-het-boekje. De nummer 10 van Ajax, die de plaats van de lichtgeblesseerde Davy Klaassen innam en dus voor het eerst mét Antony speelde, kreeg de bal op het middenveld, speelde Dusan Tadic in en zette – in plaats van de bal terug te vragen – een sprint naar de aanvoerder in. Tadic hoefde de bal vervolgens alleen simpel mee te geven, waarna de voorzet van Berghuis door Haller tot doelpunt werd gepromoveerd: 0-1.\n\nDe afwezigheid van Davy Klaassen en de Argentijnse ijzervreters Nicolas Tagliafico en Lisandro Martinez liet zich vervolgens voelen in Zwolle. Net als eerder bij FC Twente misten de Amsterdammers te lang de echte wil om de 0-2 te maken. In Enschede had dat door de late treffer van Robin Pröpper (1-1) vervelende gevolgen voor Ajax. Tegen PEC Zwolle liep het dankzij Haller wél goed af.\n\nLamprou redde via de buitenkant van de paal op een inzet van Noussair Mazraoui, maar na de daaropvolgende corner ging de Griek in de fout en kopte Haller raak: 0-2. Daarmee loopt hij in competitieverband nu één-op-één en doet hij een gooi naar de eretitel van Davy Klaassen: Mister 1-0. Na de wedstrijden tegen NEC en FC Twente was het in vier speelronden al de derde keer dat Haller de openingstreffer voor zijn rekening nam. \n\n„We hebben niks te klagen”, zegt de hoofdrolspeler zelf. „Na de interlandbreak hebben we drie belangrijke punten gepakt en we kunnen ons nu helemaal op Sporting Lissabon gaan richten. We zijn vol vertrouwen”, aldus Haller.\n\nPEC Zwolle - Ajax 0-2 (0-1). 29. Haller 0-1, 67. Haller 0-2. Scheidsrechter: Manschot. Gele kaart: Redan (PEC Zwolle), Antony, Gravenberch, Mazraoui (Ajax). Toeschouwers: 9.000.\n\n’Sinds Sébastien in januari is binnengekomen bij Ajax, scoort hij aan de lopende band’","intensity":0,"negativity":0,"cluster_id":45,"similar_texts":"text352"},{"id":"5","publisher":"De Telegraaf","date":"2021-09-13","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/2c00826d7ec9be7515327ef89212a4a4/web/OPS/cciobjects.json&hash=0613aa0c557df6341b67#/pages/12-13","title":"’Triell’ verzandt in duel","text":"’Triell’ verzandt in duel\n\nOlaf Scholz, Annalena Baerbock en Armin Laschet (v.l.n.r.) aan het begin van het zogenoemde ’Triell’.\n\nFoto EPA\n\nTelevisiedebat vooral confrontatie tussen CDU en SPD\n\ndoor Rob Savelberg\n\nBERLIJN Met grote spanning keken tientallen miljoenen Duitsers gisteravond naar het belangrijkste tv-debat voor de aanstaande verkiezingen. Kanselier Merkels beoogde opvolger Armin Laschet, premier van Noordrijn-Westfalen, staat vanwege tegenvallende peilingen met de rug tegen de muur. De conservatieve CDU-kandidaat haalde vooral uit naar zijn concurrent van de SPD, Olaf Scholz: „Bij alle naoorlogse beslissingen stonden de sociaaldemocraten altijd aan de verkeerde kant.”\n\nDe SPD heeft al weken de wind mee in de peilingen. Voor het eerst sinds 2005 kan de linkse regeringspartij de stembusgang in de Bondsrepubliek, het economisch machtigste land van Europa, weer winnen. Voor de christen-democraten van Angela Merkel dreigt echter een historisch debacle. \n\nIn Berlijn vond gisteravond het zogenoemde Triell plaats, een duel met drie deelnemers. Naast Laschet (60, CDU) en vicekanselier Scholz (63, SPD) mocht ook Annalena Baerbock (40, De Groenen) aanschuiven. Liberalen, socialisten en nationalisten waren bij de omroepen ARD en ZDF ongewenst.\n\nLaschet weigert elke samenwerking met de postcommunisten van Die Linke en de rechts-radicale Alternative für Deutschland. Of hij als bijwagen van de sociaaldemocraten een bondsregering wilde vormen, weigerde de katholiek uit Aken te beantwoorden. Zijn Beierse zusterpartij CSU stelde al vilein dat met een andere lijsttrekker, namelijk de machtige premier Markus Söder uit München, een beter resultaat mogelijk is.\n\nLaschet probeerde sociaaldemocraat Scholz (SPD) met een ’rode-sokkencampagne’ in de hoek te drijven: „U wilt met Die Linke een coalitie vormen. Die willen uit de NAVO en de geheime dienst opheffen.” Maar Scholz pareerde: „Voor gesprekken moeten de NAVO, de EU en internationale acties van de Bundeswehr geaccepteerd worden.”\n\nHierna haalde Laschet frontaal uit naar Scholz: „U wilt alles goedpraten.” Want diens Berlijnse ministerie van Financiën werd vorige week doorzocht vanwege nalatigheid bij witwassen. Maar dit betrof eigenlijk een afdeling van de Duitse FIOD, verklaarde Scholz. Ten tweede verweet Laschet hem dat hij als schatkistbewaarder heeft zitten slapen bij het faillissement van betalingsverwerker Wirecard: „Miljoenen kleine beleggers verloren hun geld omdat u slecht toezicht hield.”\n\nDe volgende uithaal van de CDU-kandidaat betrof witteboordencriminaliteit, het btw-bedrog door banken dat de Duitse fiscus tientallen miljarden euro’s kostte. „Dat zijn criminele zaken”, verweet Laschet zijn linkse rivaal Scholz. Die had als burgemeester, na een lunch met een bankier, bijna 90 miljoen euro aan de Warburg-bank cadeau gedaan, die het geldhuis van de fiscus had gestolen. Een oneerlijk verwijt volgens Scholz.\n\nTot slot het pijnpunt van de rampzalige digitalisering. „We hebben een gigabite-maatschappij nodig”, vond Scholz. „Bij ons is nauwelijks mobiel internet”, reageerde Baerbock, die net als de SPD’er in Potsdam woont. De groene Kanzlerkandidat had ook een verwijt aan de CDU: „Jullie hebben gedurende zestien jaar in de regering digitalisering en klimaatbescherming verwaarloosd.”","intensity":0,"negativity":0,"cluster_id":26,"similar_texts":"text654"},{"id":"6","publisher":"Trouw","date":"2021-09-14","url":"https://krant.trouw.nl/titles/trouw/8321/publications/1354/articles/1445225/10/3","title":"Arrestatie na vergisontvoering","text":"De politie heeft opnieuw een verdachte aangehouden in het onderzoek naar bedreigingen in Alblasserdam en de zogenoemde 'vergisontvoering' in Cruquius, meldt het Openbaar Ministerie. Daarmee zitten drie verdachten rondom de zaak vast. De nieuwste verdachte, een 42-jarige man, zou betrokken zijn bij de ontvoering. Hij werd vorige week donderdag aangehouden in Brussel en wordt ook verdacht van betrokkenheid bij het bezorgen van dreigbrieven in Alblasserdam.  \n  \nDe man wordt verder verdacht van het plegen van een misdrijf uit de Opiumwet, aldus het OM. Hij heeft een woning in Brussel, maar of hij daar woont en welke nationaliteit hij heeft, wil het OM niet zeggen.  \n  \nOp 5 augustus werd een 56-jarige man uit Hoofddorp ruim vijf dagen ontvoerd. De ontvoerders bleken per ongeluk de verkeerde persoon te hebben meegenomen. Later ging onder meer bij een woning in Alblasserdam een explosief af. In Zwijndrecht werd een groot deel van een bedrijfspand in de as gelegd nadat een auto tegen de gevel was gereden, waarna brand uitbrak. Een woning in Hendrik-Ido-Ambacht werd beschoten.","intensity":0,"negativity":1,"cluster_id":50,"similar_texts":"text431"},{"id":"7","publisher":"De Telegraaf","date":"2021-09-14","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/cb882dec2065906bfa6a8ad8a0156ff9/web/OPS/cciobjects.json&hash=51e32babdda912013551#/pages/48-49","title":"Arrestatie om vergiskidnap","text":"Arrestatie om vergiskidnap\n\nAlblasserdam Een 42-jarige man is in Brussel opgepakt op verdenking voor betrokkenheid bij het bezorgen van dreigbrieven in onder andere Alblasserdam. Ook zou hij een rol hebben gespeeld in de vergisontvoering op 5 augustus in Cruquius. Daarnaast werd hij internationaal gezocht vanwege het overtreden van de Opiumwet.\n\nDe man met de Marokkaanse nationaliteit moet nog uitgeleverd worden aan Nederland. Eerder werden ook al een man een vrouw aangehouden. De zaak zou volgens justitie te maken hebben met de vondst van 1899 kilo cocaïne in de haven van Antwerpen, eind juli.","intensity":0,"negativity":1,"cluster_id":50,"similar_texts":"text94"},{"id":"8","publisher":"De Volkskrant","date":"2021-09-13","url":"https://krant.volkskrant.nl/titles/volkskrant/7929/publications/1358/articles/1444510/26/1","title":"Bekroning Audrey Diwan in Venetië markeert uniek jaar voor vrouwelijke regie","text":"### Film\n\nDe Franse film L'événement van Audrey Diwan heeft zaterdag de Gouden Leeuw gewonnen. De bekroning op het filmfestival van Venetië markeert een uniek jaar voor vrouwelijke regisseurs, na de eerdere winst van Chloé Zhao bij de Oscars en Julia Ducournaus Gouden Palm in Cannes.  \n  \nEen film die je 'in de huid plaatst' van een ongewenst zwanger geraakte jonge vrouw. Zo omschreef Audrey Diwan het idee voor L'événement, haar Franse abortusdrama dat zaterdagavond in Venetië werd bekroond met de Gouden Leeuw. 'Laten we niet kijken naar Anne, laten we haar zijn', sprak de 41-jarige Franse regisseur over het hoofdpersonage in haar film, toen ze geëmotioneerd de prijs in ontvangst nam uit handen van juryvoorzitter en regisseur Bong Joon-ho.  \n  \nL'événement is gebaseerd op de autobiografische roman van Annie Ernaux en speelt zich af in het Frankrijk van 1963, toen abortus nog strafbaar was. Ongehuwd een kind krijgen betekent voor Anne een gedwongen einde van haar studie literatuur, een streep door haar toekomstdromen. Als vrienden en dokters geen (echte) hulp kunnen of willen bieden, soms uit angst zelf te worden veroordeeld, begeeft Anne zich uiteindelijk in het illegale circuit. L'événement is pas de tweede speelfilm van de 41-jarige Franse regisseur van Libanese komaf, die wel al langere tijd als scenarist werkt. Ze dankte 'allereerst' haar hoofdrolspeler Anamaria Vartolomei, de 22-jarige Franse actrice van Roemeense komaf die de film draagt. 'Ze is niet de actrice, ze is de film. En dit is onze overwinning.'  \n  \nDe winst van L'événement zal óók bij de overwinning van vrouwelijke regisseurs worden opgeteld, die in 2021 al vaker zegevieren. Eerder dit jaar won Chloé Zhao de belangrijkste Oscars voor Nomadland en kreeg Julia Ducournau in Cannes de Gouden Leeuw voor Titane. Je kunt stellen dat de lijn precies een jaar eerder hier in Venetië werd ingezet: in 2020, vóór de Oscars, schonk de jury de Gouden Leeuw aan Zhao's Nomadland.  \n  \nEen andere grote winnaar op de 78ste editie van het Venetiaanse festival was zaterdagavond de Italiaan Paolo Sorrentino (51), die de Zilveren Leeuw/Grote Juryprijs ontving voor zijn Napolitaanse familie-epos È stata la mano di Dio. Het is het eerste autobiografische werk van de cineast (La grande bellezza). De acteur die de jonge Sorrentino speelt in de film werd eveneens bekroond: Filippo Scotti (21) won in de categorie beste jonge acteerprestatie.  \n  \nOok Jane Campion deelde mee in de prijzen. De regisseur (67) die met The Piano in 1993 als eerste vrouw de Gouden Palm won, ontving de Zilveren Leeuw voor beste regie voor The Power of the Dog, een grimmig historisch drama op een Amerikaanse ranch. De prijs voor het beste script ging naar The Lost Daughter, het regiedebuut van de Amerikaanse actrice Maggie Gyllenhaal en een bewerking van de roman van Elena Ferrante.  \n  \nPenélope Cruz werd tot beste actrice verkozen, voor haar spel in Madres paralelas van Pedro Almodóvar. Beste acteur ging naar hoofdrolspeler John Arcilla uit het Filipijnse misdaaddrama On the Job: The Missing 8 van regisseur Erik Matti.  \n  \nAlberto Barbera, de artistiek directeur van het Venetiaanse festival, had vooraf gehoopt dat de zalen voller mochten dan vorig jaar, nu iedere bezoeker of gevaccineerd is of getest. Dat bleek niet het geval: nog steeds maar de helft van de stoelen mocht worden bezet. Desondanks werd het festival goed bezocht, door pers en publiek. Ook de sterren waren aanwezig op het festival, dat in stijl afsloot. Vrijdagavond ging het herenigde koppel Ben Affleck en Jennifer Lopez over de rode loper, vanwege Afflecks aandeel als acteur en coscenarist in het ridderspektakel The Last Duel van de 83-jarige Ridley Scott. Zijn film maakte geen deel uit van de competitie, die dit jaar 21 titels telde.  \n  \n-\n\nWINNAARS\n\nGouden Leeuw: L'événement (Audrey Diwan)  \n  \nGrote juryprijs/Zilveren leeuw: È stata la mano di Dio/The Hand of God (Paolo Sorrentino)  \n  \nZilveren Leeuw voor beste regie: The Power of the Dog (Jane Campion)  \n  \nBeste script: The Lost Daughter (Maggie Gyllenhaal)  \n  \nBeste actrice: Penélope Cruz (Madres paralelas)  \n  \nBeste acteur: John Arcilla (On the Job: The Missing 8)  \n  \nSpeciale juryprijs: Il buco (Michelangelo Frammartino)  \n  \nBeste jonge acteur/actrice: Filippo Scotti (È stata la mano di Dio)","intensity":0,"negativity":0,"cluster_id":19,"similar_texts":"text661"},{"id":"9","publisher":"Trouw","date":"2021-09-13","url":"https://krant.trouw.nl/titles/trouw/8321/publications/1353/articles/1444511/17/3","title":"Bondscoach Mayonnade stopt na teleurstelling","text":"Emmanuel Mayonnade stopt als bondscoach van de Nederlandse handbalsters. De 38-jarige Fransman kon na de teleurstellend verlopen Olympische Spelen van Tokio geen akkoord bereiken met de bond over een nieuw contract. Onder leiding van Mayonnade veroverde Oranje twee jaar geleden de wereldtitel. De handbalsters verdedigen eind dit jaar hun titel op het WK in Spanje. Monique Tijsterman fungeert dan als interim-bondscoach. De 52-jarige Tijsterman werkte op interim-basis al als technisch directeur bij de handbalbond.","intensity":0,"negativity":0,"cluster_id":7,"similar_texts":"text344"},{"id":"10","publisher":"De Telegraaf","date":"2021-09-14","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/cb882dec2065906bfa6a8ad8a0156ff9/web/OPS/cciobjects.json&hash=832a1f0bc1311f44dec1#/pages/8-9","title":"Chauffeur: ’Uber heeft de markt kapot gemaakt’","text":"Chauffeur: ’Uber heeft de markt kapot gemaakt’\n\nVoor chauffeur Abdelhakim Benamran is het duidelijk: ,,Doe mij maar loondienst. Ik sta morgen op de stoep om mijn contract op te eisen.’’\n\nFoto Richard Mouw\n\nAmsterdam FNV spreekt van een ’grote overwinning’ nu de rechter de vakbond in het gelijk heeft gesteld in de rechtszaak tegen Uber. Toch zijn niet alle chauffeurs overtuigd dat de problemen nu ook zijn opgelost.\n\nHet begon nog veelbelovend, maar volgens de chauffeur Abdelhakim Benamran valt er nauwelijks nog te leven van zijn taxiritten. „De prijs die je krijgt voor een rit gaat steeds verder naar beneden. En dan moet je ook nog eens een kwart afdragen aan Uber zelf. Als ik nu mijn app open gooi om te werken doe ik het al zonder plezier.”\n\nDe Amsterdammer is een van de chauffeurs die zich aansloot bij FNV voor de rechtszaak. Hij startte in 2015 met de app, daarvoor was hij al 10 jaar chauffeur bij een taxibedrijf. „Daar liep het aantal ritten flink terug door de komst van Uber. Aan het begin kon je ook nog wel goed geld verdienen, maar de markt is kapotgemaakt door Uber. Teveel chauffeurs gerekruteerd en het moet allemaal meer ritten voor lagere prijzen. Uber belooft van alles, maar het gaat ze alleen om het pakken van commissies.”\n\nDat hij zelf heeft gekozen voor het ondernemerschap gaat er bij Benamran niet in. „Doe mij maar gewoon loondienst. Ik sta morgen op de stoep om mijn contract op te eisen.”\n\nOok Uber-chauffeur Antonia is blij met de uitspraak, maar is niet van plan in dienst te gaan. „Deze uitspraak vind ik geweldig, maar het probleem ligt eigenlijk bij de overheid. Die maken grote fouten en laten bedrijven te weinig belasting betalen. Ik neem dat Uber niet kwalijk.”\n\nWel ziet ze de grote problemen om zich heen bij andere chauffeurs die amper wat verdienen en geen vangnet hebben. „Een collectieve verzekering en pensioenopbouw, dat is wat er nodig is. Maar daarvoor wil ik de vrijheid die ik heb als zelfstandige niet overboord gooien. Nu kan ik inloggen op de tijden die ik wil.”\n\nZe hoopt dan ook de Uber zijn beloftes nakomt. „Ik geef ze nog een kans het te gaan regelen. De grote voordelen die dit soort apps hebben hou je toch niet tegen.”\n\nBenamran is het stadium voorbij dat hij nog met Uber in gesprek wil. „Ze luisteren toch niet. Terwijl ik heb een gezin, kosten van een auto, benzine. Ik zie sommige jongens 16 of 18 uur per dag rijden omdat ze anders niet rondkomen. We zitten in een molen en dat moet stoppen.”\n\n’We zitten in een molen en dat moet stoppen’","intensity":1,"negativity":1,"cluster_id":5,"similar_texts":"text671"},{"id":"11","publisher":"Algemeen Dagblad","date":"2021-09-14","url":"https://krant.ad.nl/titles/algemeendagblad/7908/publications/26127/articles/1445226/36/2","title":"Chery: ooit bijna Feyenoorder, nu aanvoerder bij Maccabi Haifa","text":"Een hand. Of liever gezegd een vuistje. Tjaronn Chery zal voor de ontmoeting met Feyenoord Jens Toornstra en Bryan Linssen even opzoeken, zijn voormalig ploeggenoten bij ADO Den Haag en FC Groningen. ,,Of ik ze welkom zal heten in Haifa? Haha. Ze zullen snel zien dat Maccabi Haifa een soort Feyenoord in het klein is'', zegt Chery. ,,Het publiek is bloedfanatiek. In het Sammy Ofer Stadion kunnen dertigduizend mensen. Het gaat echt een wedstrijd worden, hoor.''  \n  \nChery speelde in Nederland voor FC Twente, Cambuur, RBC, Emmen, ADO Den Haag en FC Groningen. Vervolgens dook hij op in Engeland bij Queens Park Rangers, in China bij GZ Hengfeng, het Turkse Kayserispor en sinds de zomer van 2019 bij Maccabi Haifa in Israël.  \n  \n,,Daar had Feyenoord tussen kunnen staan'', zegt Chery. ,,In 2015 wilde trainer Fred Rutten mij van FC Groningen naar Rotterdam halen. Dat ging niet door en vervolgens kocht QPR me. Later, toen ik in China speelde, belde Feyenoord nog een keer met de vraag of ze mij konden huren. Het is er nooit van gekomen. Natuurlijk is dat jammer. Ik had wel in de volle Kuip met al die fanatieke mensen willen spelen. Aan de andere kant heb ik nu ook een mooie loopbaan. In veel landen gespeeld, mooie dingen meegemaakt. Haifa is prachtig en Maccabi is een grote club. Toen ik zag wie we allemaal konden loten in deze Conference League zei ik wel tegen onze fysiotherapeut: laat het alsjeblieft Feyenoord zijn.''\n\nMooi\n\nNiet omdat Chery het idee heeft dat Maccabi even over de Rotterdammers heen zal walsen, integendeel. ,,Tegen Feyenoord spelen is gewoon mooi. In december komen we naar de Kuip, dan zal het stadion vol zitten. Met die lampen aan, dat heeft iets, maar dat zal iedere voetballer je vertellen. Ik heb Feyenoord veel zien spelen, ze hebben een sterke ploeg met een slimme trainer. De aankopen hebben het elftal sterker gemaakt. We krijgen het zwaar, maar geloof me, Feyenoord ook. En dat Alireza Jahanbakhsh uit en thuis niet zal meedoen, is geen nadeel voor ons. Een goede speler. Maar ja, Israël en Iran, dat loopt niet zo soepel, hè. Het is vooral zonde voor die jongen zelf.''  \n  \nIn Israël zakte de temperatuur de laatste dagen tot aangename waarden. Chery weet dat Feyenoord al op zondag is neergestreken in Haifa, maar verwacht niet dat de Rotterdammers lang nodig hebben om te moeten wennen. ,,Welnee, joh'', zegt de aanvoerder van Maccabi. ,,Ik denk eerder dat het jammer voor de spelers is dat ze in het weekeinde niet hebben gespeeld. Het ritme weer oppakken na een interlandperiode is belangrijk. Wij speelden tegen Ihud Bnei Sakhnin en wonnen in de laatste minuut met 2-1. Ja, ik hoor je denken: nou, geweldig. Maar veel Israëlische ploegen graven zich in, het is een soort bunker waar je doorheen moet komen. Feyenoord doet dat niet, die ploeg speelt lekker open. Dat kan gevaarlijk zijn, maar ook ruimtes opleveren voor ons.''  \n  \nEn anders is er altijd nog de vrije trap, het handelsmerk van de boezemvriend van Karim El Ahmadi. ,,Die heb ik nog wel'', lacht hij. ,,Dit seizoen maakte ik er nog eentje tegen Neftsji Bakoe in de kwalificatie voor de Conference League. Wie weet. Het is jammer dat er geen supporters uit Rotterdam zijn, de mogelijkheden om Israël binnen te komen zijn erg beperkt door de coronamaatregelen. Verder is het hier prachtig leven. Mijn zoontje van vier en mijn dochter van acht zitten op een Amerikaanse school, ze spreken vloeiend Engels. Mijn contract hier is verlengd en ik heb nog twee jaar te gaan. Een terugkeer naar Nederland, daar heb ik nog niet eens over nagedacht. Of Feyenoord moet voor de derde keer aankloppen, haha. Zoals ik zei, een prachtige club. Maar ik speel nu bij Haifa en wij willen meteen goed starten in deze poule.''","intensity":0,"negativity":0,"cluster_id":10,"similar_texts":"text129"},{"id":"12","publisher":"Algemeen Dagblad","date":"2021-09-13","url":"https://krant.ad.nl/titles/algemeendagblad/7908/publications/26110/articles/1444515/26/1","title":"Daar is de crash die niet kon uitblijven","text":"### Rivaliteit tussen Max Verstappen en Lewis Hamilton bereikt kookpunt: beiden eindigen na bizarre botsing in de grindbak\n\nHet was een beeld met eeuwigheidswaarde. Een scène waar de wereld over twintig jaar nog aan terug zal denken als het fel bevochten kampioenschap van 2021 nog eens ter sprake komt. Max Verstappen met zijn auto schuin bovenop de zwarte bolide van rivaal Lewis Hamilton. Als de twee laatste stokjes na een pittig potje mikado.  \n  \nHet einde van de Italiaanse GP voor de twee titelkandidaten, maar in het moment schuilde zoveel meer. Hier was-ie dan, die onvermijdelijke klapper waarbij de twee titanen elkaar uitschakelden. Moderne historie, na clashes tussen Ayrton Senna en Alain Prost, Michael Schumacher en Damon Hill en Hamilton zelf met teammaat Nico Rosberg. Allemaal knalden ze in de jacht op de titel, dus kwam deze crash in Monza voor niemand als een verrassing.  \n  \nDe tik in Silverstone bleek voor het zomerreces slechts het voorproefje. In Monza belandden ze samen in de grindbak. Elkaar volledig negerend bij het uitstappen. Met de koppen naar beneden de walk of shame in, terug richting paddock, waar het grote zwarte pieten toen al was begonnen. ,,Ik wilde racen, maar hij liet dat niet toe\", concludeerde Verstappen, die even eerder zijn kans op de zege al had zien verdampen door een mislukte pitstop die maar liefst elf seconden duurde, gevoelsmatig op dat moment een eeuwigheid.  \n  \nMet Hamilton net terug uit de pitstraat kwam het tot een confrontatie in de eerste twee krappe bochten. Volgens Verstappen liet Hamilton hem daar geen ruimte, de Brit zag het precies andersom. ,,Uiteindelijk verloor Max de controle op de kerbstones en raakte hij mij, van achteren. Dan voelt het voor mij niet alsof ik een fout heb gemaakt'', meende Hamilton. ,,Er is een punt dat je moet inzien: ik ga die bocht niet halen.\"  \n  \nDie lezing werd blijkbaar met goedkeuring ontvangen door de stewards, want maar één coureur werd als schuldige aangewezen: Verstappen. Over twee weken moet hij in Sotsji drie plaatsen terug op de startgrid. Geen fijn vooruitzicht, op een baan waar Mercedes sowieso dominant is. Tegelijkertijd ook weer niet funest in de titelstrijd. In de beslissende fase moet sowieso nog een gridpenalty gepakt worden voor een vierde motor. Pakt Verstappen die in Rusland, dan doet zijn straf al wat minder pijn.  \n  \nSowieso ontrolde het weekend in Monza zich bepaald niet ongunstig voor de Nederlander. In de sprintrace pakte hij zaterdag al twee WK-punten, zo liep hij ondanks zijn crash in Monza alsnog uit naar een voorsprong van vijf punten op Hamilton.\n\nVaker gezien\n\nGeen beroerd resultaat op een decor dat hij vooraf vreesde. ,,Maar zo moet je niet denken, natuurlijk'', vond Verstappen. Maar natuurlijk gebeurde dit in het concurrerende kamp juist wel. Mercedes-teambaas Toto Wolff vermeed bij elk interview het woord 'bewust'. ,,Maar we hebben dit vaker gezien bij coureurs die buitengewoon goed zijn en racen voor een titel'', aldus de Oostenrijker, die meermaals sprak van een 'tactische fout' van Verstappen. Zijn zege was al uit beeld, maar met óók Hamilton uit de race deed een uitvalbeurt totaal geen pijn. ,,Je hoort mij niet zeggen dat Max álle schuld treft. Ik sta hier natuurlijk gekleurd in, maar we moeten wel kijken hoe we dit in de toekomst kunnen vermijden, voordat er gewonden gaan vallen.\"  \n  \nGeconfronteerd met die woorden reageerde Verstappens teambaas natuurlijk als door een adder gebeten. ,,Een beetje teleurstellend dat Toto dat suggereert\", vond Christian Horner. ,,Deze twee coureurs vechten heel close met elkaar, het hele jaar al. Wat ook logisch is, want ze azen op de meest prestigieuze prijs in de motorsport. En dat zal zo blijven.\"\n\nTeleurgesteld\n\nPrecies daarom reageerden Horner én zijn coureur later op de avond teleurgesteld op de gridstraf. ,,Het was hard, maar fair. Dus ik kan het niet helemaal eens zijn met de stewards'', besloot Verstappen. ,,Maar we gaan door, daar zijn we professionals voor.\"  \n  \nDie drie posities straf noemde Hamilton juist wél een wijs besluit, met het oog op dit WK-gevecht dat race na race intenser wordt. ,,Dit zet wel een precedent en dat is belangrijk. Want als je met dit soort dingen weg kan komen, dan blijf je het doen'', meende de Brit, die schrok van de foto die heel de wereld toen al gezien had, het beeld van de twee auto's op elkaar. ,,Al de adrenaline van het moment zorgde ervoor dat ik aanvankelijk nog door wilde. Maar mijn nek wordt stijver en stijver nu\", vertelde Hamilton, die veel dank verschuldigd is aan de ontwerper van de halo.  \n  \nZonder die veiligheidskooi rond zijn cockpit was hij niet op eigen kracht uitgestapt. ,,Max' achterwiel raakte m'n hoofd. En ik race toch al heel lang, maar ik kan me niet herinneren dat me dat wel eens eerder gebeurd is. Wat me dan ook wel weer verrast, is dat ik Max uit zag stappen en zo langs me heen zag lopen. Na een crash ga je toch eerst kijken of de ander oké is...\"","intensity":0,"negativity":0,"cluster_id":44,"similar_texts":"text617"},{"id":"13","publisher":"Trouw","date":"2021-09-14","url":"https://krant.trouw.nl/titles/trouw/8321/publications/1354/articles/1445225/16/1","title":"De historie was een te grote tegenstander voor Djokovic","text":"De geschiedenis als tegenstander bleek een maatje te groot voor Novak Djokovic. Eén overwinning scheidde hem van een historische dubbelslag. Eén zege slechts. Daarna zou hij zich met recht de grootste tennisser aller tijden mogen noemen. Die ene wedstrijd zou hij spelen alsof het zijn allerlaatste was, verklaarde hij vooraf. Maar in de finale van de US Open, in de nacht van zondag op maandag, kwam Djokovic geen moment in zijn spel. En dat lag niet alleen aan de fantastisch spelende Daniil Medvedev aan de andere kant van het net.  \n  \nZie met een hoofd vol beloftes maar de focus op de bal te houden. Dat bleek zelfs voor Djokovic (34) een onmogelijke opgave, hoewel hij wordt omschreven als de mentaal sterkste tennisser ooit.  \n  \nHet ging meteen al mis. Djokovic verloor zijn eerste servicegame. Bij de start van de tweede set leek hij zich even te herpakken, maar na een verspeelde breekkans sloeg hij uit frustratie een racket kapot. In tennis draait het niet alleen om het slaan van winners, meer nog om de timing ervan. Doorgaans is juist Djokovic in staat om op de belangrijkste momenten zijn spelniveau te verhogen. Nu miste de Serviër op setpunt tegen een ogenschijnlijk simpele bal.  \n  \nHet lukte de mondiale nummer één simpelweg niet een antwoord te vinden op het bijna foutloze spel van Medvedev, de nummer twee van de wereld: 6-4 6-4 6-4. De 25-jarige Rus won zijn eerste grandslamtoernooi. Maar het verhaal was toch vooral de gemiste kans van Djokovic.  \n  \nEen zege had betekend dat hij, de zoon van een Servische vader en Kroatische moeder die in zijn jonge jaren de Joegoslavië-oorlog meemaakte en die misschien wel daardoor een bewonderenswaardige vechtersmentaliteit ontwikkelde, beloond zou worden met een Grand Slam. Met hoofdletters. Dan zou hij na de Australian Open, Roland Garros en Wimbledon ook de US Open in 2021 op zijn naam hebben geschreven. Dat is de afgelopen 52 jaar geen man gelukt. Rod Laver was in 1969 de laatste die in één kalenderjaar alle grandslams wist te winnen.  \n  \nBovendien had een zege betekend dat hij zijn 21ste grandslamtitel zou winnen en daarmee op de eeuwige ranglijst zijn rivalen achter zich zou laten. De teller van Roger Federer en Rafael Nadal staat op twintig.  \n  \nHet mocht niet zo zijn. Natuurlijk voelde Djokovic na de nederlaag verdriet en teleurstelling, maar veelzeggend genoeg ook opluchting. \"Ik was blij dat het voorbij was, omdat de aanloop naar dit toernooi zwaar was. Alles waar ik mentaal en emotioneel mee te maken heb gehad gedurende de afgelopen weken was gewoon veel. Ik was opgelucht dat de run eindelijk klaar was.\"  \n  \nMedvedev maakte excuses in zijn overwinningsspeech. \"Sorry voor jullie als publiek en voor Novak, want we weten allemaal waar hij voor ging. Het is waanzinnig wat jij dit jaar hebt bereikt, net als in je hele loopbaan. Ik heb dit nog nooit tegen iemand gezegd, maar voor mij ben jij de beste tennisser in de historie.\"  \n  \nDe toeschouwers klapten, zoals ze dat tijdens de wedstrijd vooral voor Djokovic hadden gedaan. Dat was nieuw. Hij is de minst populaire van de zogeheten grote drie: zijn imago is niet zo kreukloos als dat van de keurige Federer en de vriendelijke Nadal. Vorig jaar werd Djokovic nog gediskwalificeerd op de US Open, nadat een bal die hij boos weg sloeg een lijnrechter raakte. Dat was vergeven en vergeten. Nu wilde iedereen getuige zijn van een stukje sportgeschiedenis. De zichtbaar emotionele Djokovic sprak na afloop zijn dank uit voor de steun. \"Het publiek heeft mij aangenaam verrast. Ik voelde me heel erg bijzonder. Deze nederlaag is moeilijk om te verwerken, gezien alles wat er op het spel stond. Maar aan de andere kant heb ik iets gevoeld wat ik nog nooit in mijn leven heb gevoeld hier in New York. Dat koester ik.\"","intensity":1,"negativity":1,"cluster_id":38,"similar_texts":"text383"},{"id":"14","publisher":"De Volkskrant","date":"2021-09-13","url":"https://krant.volkskrant.nl/titles/volkskrant/7929/publications/1358/articles/1444510/4/1","title":"De hoop van verdeeld links in Frankrijk","text":"### Anne Hidalgo - Analyse: presidentsverkiezingen\n\nIs Anne Hidalgo (62) de redder van links Frankrijk? De eerste stap is in elk geval gezet: zondagochtend presenteerde de socialistische burgemeester van Parijs zich officieel als presidentskandidaat voor de verkiezingen in april volgend jaar. Op een bijeenkomst in de havenstad Rouen zei Hidalgo hoop te willen brengen. Ook wil ze 'een toekomst bieden aan onze kinderen'.  \n  \nDe aankondiging van haar kandidatuur kwam niet als verrassing. Het afgelopen jaar verscheen de burgemeester veelvuldig op politieke bijeenkomsten en al maanden werd gespeculeerd over haar ambitie voor het presidentschap. Begin vorige week liet Hidalgo zich bovendien ontvallen dat 'niets haar ervan weerhield' om mee te doen aan de verkiezingen. Een deel van de linkse kiezers pleit al maanden voor één gezamenlijke linkse presidentskandidaat en ziet in Hidalgo de juiste persoon om een verdeeld links Frankrijk te verenigen.  \n  \nOpgegroeid in een gezin van migranten die het Spanje van Franco waren ontvlucht, werd Hidalgo grootgebracht met de sociaal-democratie. In de Franse podcast La Poudre vertelde ze hoe ze als klein meisje de gesprekken afluisterde van haar vader, actief vakbondsman, en zijn collega's uit de elektriciteitsfabriek in Lyon. 'Wat me opviel is dat ze stuk voor stuk onophoudelijk spraken over hun werk, en dan hoorde ik hun trots.'  \n  \nToch wees Hidalgo een politieke carrière lange tijd van de hand. Ze hoefde geen politica te worden om de samenleving te veranderen, was haar uitgangspunt. Afgestudeerd in sociaal werk en arbeidsrecht klom ze op in de ambtenarij. Eerst als arbeidsinspecteur, later als adviseur werkgelegenheid en seksegelijkheid op de arbeidsmarkt. Pas in 1994 meldde ze zich op aandringen van haar omgeving alsnog bij de Parti Socialiste, die zich op dat moment moest herpakken na een verkiezingsnederlaag. Als je verandering wilt, zeiden haar vrienden, is het tijd de strijd politiek te maken.  \n  \nVanaf dat moment maakte Hidalgo een snelle politieke opmars. In 2001 werd ze de rechterhand van Bertrand Delanoë, op dat moment burgemeester van Parijs. In 2014 werd ze verkozen tot zijn opvolger, als eerste vrouw ooit. Het was een lichtpuntje voor de Parti Socialiste in de verkiezingen die verder desastreus verliepen voor de partij. De socialist François Hollande, destijds president van Frankrijk, was zeer impopulair en zijn partij werd bij de gemeenteraadsverkiezingen afgestraft. Op Parijs na verloor zij de macht in alle grote steden.  \n  \nAls burgemeester maakte Hidalgo vooral naam met haar vergroeningsplannen voor de hoofdstad. Zo maakte ze een deel van de kade langs de Seine autovrij, vermenigvuldigde ze het aantal fietspaden in de stad en kondigde ze plannen aan de Champs-Élysées om te toveren tot een buitengewone stadstuin. Onlangs werd in Parijs een maximumsnelheid van 30 kilometer per uur ingevoerd, en zelf laat de burgemeester zich ook geregeld op de fiets zien.  \n  \nHidalgo is groener dan de Groenen zelf, klonk het regelmatig op links. En het was met dank aan de steun van de Groenen dat ze in 2020 een tweede termijn als burgemeester wist te bemachtigen. Toch lijkt er vooralsnog geen sprake van een gezamenlijke linkse presidentskandidaat. De groene partij Europe Écologie-Les Verts houdt later deze maand de voorverkiezing voor een eigen kandidaat.  \n  \nDaarnaast heeft Hidalgo concurrentie van ex-socialist en voormalig minister van Economische Zaken Arnaud Montebourg, en Jean-Luc Mélenchon van de linkse partij La France Insoumise (Opstandig Frankrijk). Ook in haar eigen partij moet Hidalgo eerst nog de voorverkiezingen winnen, al is de verwachting dat ze dat moeiteloos zal halen.  \n  \nIn Rouen beloofde de Parijse burgemeester zondag zich als president in te zetten voor een duurzamere economie en te investeren in onderwijs en het herstel van industriegebieden. De groene missie die ze voor Parijs stelde, zal ook centraal staan in haar plannen voor heel Frankrijk, waarin de nadruk ligt op een ecologische transitie waarvan de lasten sociaal worden verdeeld.  \n  \nHidalgo haalde in Rouen bovendien hard uit naar de Franse president Emmanuel Macron. Zijn presidentschap had de Fransen moeten verenigen, zei de burgemeester, maar heeft hen meer dan ooit verdeeld. 'Het moest sociale problemen oplossen, maar heeft ze versterkt. Het moest de planeet beschermen, maar heeft de ecologie de rug toegekeerd.'  \n  \nOf Hidalgo erin slaagt het tegen president Macron op te nemen in de komende verkiezingen, is maar zeer de vraag. In de peilingen komt ze nu uit op 7 tot 9 procent van de stemmen in de eerste ronde, die op 10 april 2022 plaatsvindt. Ter vergelijking: Mélenchon, een van haar concurrenten op links, kreeg in de eerste ronde van de vorige presidentsverkiezingen bijna 20 procent van de stemmen. De verwachting is dat de tweestrijd in de tweede ronde, op 24 april, opnieuw zal gaan tussen Macron en Marine Le Pen van Rassemblement National. Zij behaalden in 2017 respectievelijk 20 en 25 procent van de stemmen in de eerste ronde.","intensity":0,"negativity":2,"cluster_id":6,"similar_texts":"text116"},{"id":"15","publisher":"Algemeen Dagblad","date":"2021-09-14","url":"https://krant.ad.nl/titles/algemeendagblad/7908/publications/26127/articles/1445226/27/2","title":"De man van ballen en bretels","text":"Min of meer toevallig werd François Boulangé presentator van het populaire spelletje Lingo. Hij zou het tweeduizend afleveringen blijven. Afgelopen weekeinde overleed de goedlachse presentator.  \n  \nHij werkte al lange tijd achter de schermen bij televisiequizzen als Boggle en Lingo, toen dat laatste programma na het plotse vertrek van Robert ten Brink op zoek moest naar een nieuwe presentator. Half als geintje kwam François Boulangé op de lijst voor een zogeheten screentest. Zo werd het nieuwe gezicht van Lingo een vrolijke, bolle, bebrilde toet met warrig haar. Waar Ten Brink uitgroeide tot 'Dr. Love', werd Boulangé - geloof het of niet, maar dat was dus géén artiestennaam - 'Mr. Lingo'.  \n  \nHij overleed in de nacht van vrijdag op zaterdag thuis in Haarlem in het bijzijn van zijn partner aan de gevolgen van kanker, op 67-jarige leeftijd.  \n  \nBoulangé, zo bourgondisch als zijn Franse achternaam al belooft, begon in 1993 met de presentatie van Lingo en zou dat zeven jaar volhouden, totdat de quiz van de Vara naar de Tros verkaste en Nance Coolen Boulangé opvolgde.  \n  \nTegenover deze krant sprak Boulangé, die vaak met kleurrijke bretels in miljoenen huiskamers binnenkwam, in 2017 over 'een leuke tijd' als Lingo-presentator: ,,Veel lol gehad. We namen in drie weken tijd zestig afleveringen op. Ik kon nooit iets actueels zeggen, want de uitzending kwam vaak weken later.''  \n  \nIn hetzelfde gesprek pleitte hij voor een terugkeer van het programma. ,,Lingo is een combinatie van woordspel en Bingo, een gouden formule. Veel buitenlanders die in Nederland wonen, hebben baat gehad bij Lingo. Niet alleen Marokkanen en Turken, ook Engelsen, Amerikanen, expats. Ik hoor het nóg vaak.''  \n  \nDankzij het strak geplande opnameschema kon Boulangé naast zijn werk bij Lingo ook zijn eigen productiebedrijf blijven runnen. Hij maakte bedrijfsfilms, sprak voice-overs in, bedacht televisieprogramma's en presenteerde tot dit jaar pubquizzen in zijn woonplaats Haarlem. Het format van MAX PubQuiz kwam niet voor niets uit zijn koker.  \n  \nJeroen Schmale","intensity":0,"negativity":0,"cluster_id":35,"similar_texts":"text278"},{"id":"16","publisher":"De Volkskrant","date":"2021-09-13","url":"https://krant.volkskrant.nl/titles/volkskrant/7929/publications/1358/articles/1444510/40/3","title":"Derby van het Noorden tussen FC Groningen en Heerenveen eindigt onbeslist (1-1)","text":"De wedstrijd tussen FC Groningen en Heerenveen heeft geen winnaar opgeleverd. Beide ploegen hielden elkaar op een gelijkspel in een sfeervol Euroborg (1-1). Heerenveen was de betere ploeg voor rust, FC Groningen domineerde in de tweede helft. Tibor Halilovic schoot Heerenveen in de 19de minuut op voorsprong, op aangeven van Joey Veerman die profiteerde van balverlies van Tomas Suslov. FC Groningen had het lastig in de eerste helft. Dat zag ook trainer Danny Buijs die in de rust al drie keer wisselde. Michael de Leeuw, Bjorn Meijer en Marin Sverko moesten plaatsmaken voor Bart van Hintum, Daleho Irandust en Romano Postema. Buijs zag dat zijn wissels het gewenste resultaat opleverden. FC Groningen werd sterker en sterker. Cyril Ngonge schoot eerst nog op de paal. De Belg bracht de thuisploeg in de 68ste minuut alsnog op gelijke hoogte: 1-1.  \n  \nFC Groningen eindigde de wedstrijd met tien man. Mike te Wierik kreeg een tweede gele kaart voor een overtreding op Joey Veerman, die in de slotfase nog op de paal schoot.","intensity":0,"negativity":0,"cluster_id":22,"similar_texts":"text54"},{"id":"17","publisher":"De Volkskrant","date":"2021-09-14","url":"https://krant.volkskrant.nl/titles/volkskrant/7929/publications/1359/articles/1445224/44/2","title":"Diana & Zonen ontbeert het belangrijkste van een biografische musical: de hoofdpersoon wekt nauwelijks interesse ★★☆☆☆","text":"### Recensie\n\nDé vraag bij de première van Diana & Zonen is: wat hebben de makers toe te voegen aan alles wat al bekend is over Diana Spencer? Het antwoord is: bar weinig. De productie werpt geen nieuw licht op het lot van Lady Di. Waar het Dick van den Heuvel in zijn script vooral om te doen is: een link te leggen naar het lot van haar zoon Harry en zijn relatie met de Amerikaanse actrice Meghan Markle. Het verband tussen het autowrak destijds in de Parijse tunnel en het opgejaagde stel nu is rechtstreeks. Zo moeder, zo zoon.  \n  \nIn Diana & Zonen wordt het verhaal verteld door Diana uit de dood terug te laten keren. Dat is een methode die Van den Heuvel eerder heeft toegepast (Ramses en Was getekend - Annie M.G.). De oude (of dode) versie van het personage laten terugkijken op de jonge werkt soms goed, maar in dit geval is het een trucje dat wordt uitgemolken. Vaak wordt een scène geopend, afgesloten of onderbroken door Diana, die in haar roomwitte broekpak uit de coulissen komt stappen.  \n  \nEigenlijk bestaat meer dan de helft van deze musical uit de vraag of Harry en Meghan elkaar aan het eind zullen krijgen. Dat alles verpakt in merendeels serieuze scènes met af een toe een luchtige entr'acte of grappige oneliner. Er wordt van alles aangestipt, maar erg weinig uitgewerkt.  \n  \nEssentieel voor een biografische musical is dat de hoofdpersoon voldoende interesse opwekt. Dat lukt hier niet. Omdat Diana een geestverschijning is, en ook omdat de eigenlijke hoofdpersoon Harry is, en dat is, in dit script althans, een weinig bevlogen personage. Daarbij komt dat Freek Bartels hem geagiteerd speelt. Alles in zijn rolopvatting straalt getergde woede uit, wat leidt tot hard zingen en te ingeleefd acteren.  \n  \nMarlijn Weerdenburg als Diana daarentegen is de meewarigheid zelve. Ze zingt een paar mooie nummers, waaronder Wijs me niet af, maar van wat Diana ooit zo eigenzinnig en tragisch maakte zien we niets. Muzikaal valt er verder weinig opzienbarends te horen, en de liedteksten getuigen vooral van hinderlijke rijmdwang. 'Je kunt de ladder slechts bestijgen, door horen, zien en zwijgen.'  \n  \nRegisseur Frank van Laecke heeft alles keurig geënsceneerd; vooral de scènes met het voortreffelijke ensemble maken indruk. Het decor is simpel: een subtiele lichtinstallatie en sfeervolle videoprojecties van het Britse vorstenhuis en Engelse landschappen.  \n  \nEén keer slechts vlamt deze musical, als Gerrie van der Klei in de rol van Camilla Parker-Bowles mag uitpakken in het jazzy nummer Lang gewacht. Dan pas wringt het verhaal zich los uit zijn warrige stramien en staat er eindelijk iemand op het toneel die haar rol beetpakt en de zaal in slingert.  \n  \nAan het eind loop Diana weer haar schimmenrijk in. De rust is haar gegund.  \n  \nDiana & Zonen  \nMusical  \n★★☆☆☆  \nDoor MediaLane, tekst Dick van den Heuvel, muziek Jeroen Sleyfer en Sophie Veldhuizen, regie Frank van Laecke.  \n12/9, DeLaMar Theater, Amsterdam; daar t/m 9/1, daarna tournee.","intensity":0,"negativity":0,"cluster_id":40,"similar_texts":"text499"},{"id":"18","publisher":"Trouw","date":"2021-09-14","url":"https://krant.trouw.nl/titles/trouw/8321/publications/1354/articles/1445225/30/2","title":"Diana's verhaal wordt universeel drama","text":"### Musical recensie\n\nDiana & Zonen houdt van symboliek en past die veelvuldig en smaakvol toe. In de nieuwe musical over de in 1997 overleden prinses Diana en haar zonen William en Harry bestaat het decor uit led-verlichte schermen met daarop bijna continu schilderijen van Britse royals vol craquelé: het koninklijk huis staat op barsten en de hoofdpersonen worden altijd bekeken. Diana's trouwjurk - in een nachtmerrie van Harry gedragen door zijn aanstaande vrouw Meghan - is besmeurd met modder. Beide zonen legen en vullen regelmatig hun moeders urn met witte rozenblaadjes. En om het tamelijk lege toneelbeeld tekenen zich telkens gekleurde lichtlijnen af, opdat we voelen hoe opgesloten de familie zit.  \n  \nIs dat interessant, in 2021, in Nederland een voorstelling over een Brits koninklijk gezin? Ja, want dit verhaal van Dick van den Heuvel gaat over het universele verlies van een moeder, over klem zitten in een systeem en vooral over al dan niet durven te vechten om eruit te komen. Wat helpt, is dat regisseur Frank Van Laecke de personages neerzet als herkenbare mensen van vlees en bloed.  \n  \nEigenlijk draait het verhaal vooral om Harry (een mooie rol van Freek Bartels) en zijn dilemma's omtrent zijn controversiële vriendin Meghan. Harry's familie veroordeelt hun relatie en Meghan heeft terecht bedenkingen over het koninklijke wespennest. De parallellen met Diana's onvrijheids-worstelingen zijn duidelijk. Als geestverschijning verschijnt Diana in bijna iedere scène: ze geeft Harry - en soms ook William, die we hier met zijn Kate wat oppervlakkig leren kennen als 'fraai maar saai' - moederlijke raad en levenslessen. Met terugwerkende kracht herkent ze haar valkuilen, waarvoor ze Harry waarschuwt.  \n  \nMarlijn Weerdenburg maakt van Diana een zelfverzekerde vrouw die ook bespiegelend terugkijkt en in een indrukwekkende powersong haar zonen vraagt om haar niet af te wijzen ondanks haar fouten en afwezigheid. \"Ik was bang maar niet laf!\"  \n  \nDe voorstelling wordt grotendeels verteld in songs. Jeroen Sleyfer en Sophie Veldhuizen schreven uiteenlopende muziek, een soort popmuziek meets Agnus Dei meets rock meets jazz ballads. Niet van het type blijft-in-het-hoofd-hangen, maar wel telkens passend bij het moment en met mooie - altijd verstaanbare - liedteksten van André Breedland.  \n  \nIn Diana & Zonen overheerst vaak de serieuze toon of een zoete melancholie, maar gelukkig is er ook soms de heerlijke ironie van Gerrie van der Klei als Camilla, die naast wat lekkere komische sneren een geweldig jazzy nummer zingt over een leven lang wachten. Fijn die humor, zeker bij personages die stellen dat hun (groot)moeder het lachen bij wet heeft verboden.  \n  \nTournee t/m 24 april 2022, www.dianaenzonen.nl  \n  \nDiana & Zonen Medialane  \n  \n****","intensity":0,"negativity":1,"cluster_id":40,"similar_texts":"text309"},{"id":"19","publisher":"De Telegraaf","date":"2021-09-14","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/cb882dec2065906bfa6a8ad8a0156ff9/web/OPS/cciobjects.json&hash=ac37d5311f0120fe1883#/pages/12-13","title":"Dordrecht eert trainer Árpád Weisz","text":"Dordrecht eert trainer Árpád Weisz\n\nÁrpád Weisz werd in Auschwitz vermoord. \n\nDORDRECHT De vermoorde Joodse voetbaltrainer Árpád Weisz krijgt een wandelpad naar zich vernoemd in het Weizigtpark in Dordrecht.\n\nDe Stichting Stolpersteine diende twee maanden geleden het verzoek in om de naam van de voormalige trainer van DFC te verbinden aan een nog naamloos pad in het park dat dichtbij het toenmalige onderkomen van de voetbalclub aan de Markettenweg ligt. De petitie werd ondersteund met vele honderden handtekeningen. De gemeentelijke straatnamencommissie heeft inmiddels haar fiat gegeven voor het Árpád Weiszpad. \n\nWeisz vluchtte kort voor het begin van de Tweede Wereldoorlog met zijn gezin naar ons land. De zevenvoudig Hongaars international was als trainer succesvol in Italië door met zowel Inter als Bologna de landstitel te veroveren. In 1939 kreeg hij DFC onder zijn hoede. Drie jaar later werd hij samen met zijn vrouw en twee kinderen naar Auschwitz vervoerd en daar vermoord.","intensity":0,"negativity":0,"cluster_id":12,"similar_texts":"text144"},{"id":"20","publisher":"De Volkskrant","date":"2021-09-13","url":"https://krant.volkskrant.nl/titles/volkskrant/7929/publications/1358/articles/1444510/2/4","title":"Droog weer","text":"### Het weer\n\nEerst veel wolkenvelden, later meer ruimte voor de zon. Er staat weinig wind en het wordt 18 tot 21 graden. Dinsdag zijn er in de loop van de dag (onweers)buien. Het wordt 22 tot 25 graden. Meer weer? Pagina 9","intensity":0,"negativity":1,"cluster_id":55,"similar_texts":"text483"},{"id":"21","publisher":"De Volkskrant","date":"2021-09-13","url":"https://krant.volkskrant.nl/titles/volkskrant/7929/publications/1358/articles/1444510/6/2","title":"Duitse CDU-leider is in paniek en haalt doemscenario van het 'rode gevaar' uit de kast","text":"### Christen-democraten - Analyse: verkiezingscampagne\n\nDe kans is klein dat de Duitse CDU-leider Armin Laschet afgelopen zaterdagmiddag zin had in de afspraak die in zijn agenda stond: een gastoptreden op het partijcongres van zusterpartij CSU in München. Daar waar de leden een duidelijke voorkeur hadden voor Markus Söder als lijsttrekker van de CDU/CSU, en ze zichzelf in het gelijk gesteld zien door het desastreuze verloop van de christendemocratische campagne tot nu toe.  \n  \nAfzeggen was geen optie. Dat zou twee weken voor de verkiezingen op 26 september worden opgevat als een noodgreep van een partij in paniek. Dus hield Laschet een 50 minuten durende tirade over een onderwerp waarvan hij zeker wist dat het de conservatieve CSU-achterban zou behagen: de dreigende machtsovername op 'links', met als climax een zin die bij de sociaal-democratische concurrentie een diepe verontwaardiging losmaakte: 'In alle beslissingen in de naoorlogse geschiedenis stond de SPD altijd aan de verkeerde kant.' (Op welke gebeurtenissen Laschet doelde, zei hij niet.)\n\nLang applaus\n\nIn München bereikte Laschet daarmee wel het effect wat hij beoogde: een applaus van 9 minuten, een Duitse manier om te zeggen dat iemand het best goed heeft gedaan.  \n  \nNiet dat het probleem daarmee is opgelost, want de CDU/CSU staat precies twee weken voor de Duitse Bondsdagverkiezingen in de peilingen op 20 procent, lager dan de SPD die rond de 25 procent schommelt en dus op koers ligt om de volgende kanselier te leveren.  \n  \nDe CDU/CSU is al een paar weken een partij in paniek, die bij gebrek aan ideeën lijkt terug te vallen op een aloude strategie: waarschuwen voor het 'rode gevaar' - concreet: een regering van SPD, de Groenen en Die Linke. Hoewel deze rot-rot-grüne coalitie voor het eerst sinds 2005 weer over een virtuele meerderheid beschikt, is de kans dat hij er komt nihil. Omdat Die Linke tegen de Navo is en ook zeer sceptisch jegens de EU in de huidige vorm, hebben de internationaal georiënteerde SPD en Groenen grote inhoudelijke voorbehouden.  \n  \nMaar dat weerhoudt de christen-democraten er niet van dagelijks te waarschuwen voor een doemscenario waarin Duitsland een socialistisch land is met torenhoge belastingen, trage bureaucratie en een kwakkelende economie, zoals Laschet in zijn rede schetste.  \n  \nDat de Duitse CDU na het tijdperk Angela Merkel in een existentiële crisis terecht zal komen die de grootste en machtigste partij van Duitsland kan halveren, wordt al een paar jaar voorspeld. Dat de paniek al zou toeslaan vóór Merkel officieel afgezwaaid was, daarmee hadden in de zelfbewuste gelederen van de Duitse christen-democratie dan weer bijzonder weinig mensen rekening gehouden.  \n  \nWat hebben Laschet en zijn campagneteam verkeerd gedaan? Het lijkt erop dat ze zich te snel hebben rijk gerekend. Toen Laschet in maart werd verkozen, zag het er inderdaad naar uit dat hij kanselier kon worden zonder noemenswaardige concurrentie en zonder keiharde campagne. De SPD had iedereen al afgeschreven en dat de Groenen de grootste zouden kunnen worden, geloofde bijna niemand. En dus kon Laschet 'in de slaapcoupé' kanselier worden. Maar zo ging het niet. Beide partijen zijn de CDU/CSU nu beurtelings voorbijgestreefd. En toch bleef Laschet tot een paar weken geleden in zijn slaapwagon zitten.\n\nSluipweggetje\n\nPas nu het water hem aan de lippen staat, ziet Duitsland een andere Laschet, een man die rood aan kan lopen en die Scholz er in de Bondsdag van beschuldigt onrechtmatig gebruik te maken van 'de Merkel-ruit', het typische handgebaar van de zittende kanselier. Het levert spannende redes op, maar nog geen verandering in de peilingen.  \n  \nDe CDU/CSU ziet nog één sluipweggetje: proberen de liberale FDP onder druk te zetten om niet in een linkse coalitie te stappen. De kans is groot dat sociaal-democraat Scholz bij verkiezingswinst als eerste met de Groenen en de FDP wil praten over een zogenaamde 'stoplichtcoalitie' - die zo heet vanwege de partijkleuren rood, geel en groen. Als de FDP dit weigert, is het omstreden rot-rot-grün de enige meerderheidsoptie die de SPD rest.  \n  \nEn zo draaien de schijnwerpers naar de liberale leider Christian Lindner, een goede bekende van Armin Laschet uit Noordrijn-Westfalen, waar beide lijsttrekkers vandaan komen en waar hun partijen naar tevredenheid samen regeren.  \n  \nOf Lindner dit wil riskeren is zeer de vraag. Vier jaar geleden liet hij de formatie van CDU, Groenen en FDP knappen. Daarvoor is de FDP zwaar bekritiseerd. Dus wil Lindner nu vooral één ding: regeren, met wie dan ook.","intensity":0,"negativity":2,"cluster_id":46,"similar_texts":"text269"},{"id":"22","publisher":"NRC Handelsblad","date":"2021-09-13","url":"https://www.nrc.nl/nieuws/2021/09/11/een-multimiljardair-gaat-marokko-besturen-wie-is-aziz-akhannouch-a4057987#20210913-79802-112","title":"Een multimiljardair gaat Marokko besturen. Wie is Aziz Akhannouch?","text":"Aziz Akhannouch Hun nieuwe premier is als prominente zakenman en vriend van de koning geen onbekende voor de Marokkanen. Hoe Aziz Akhannouch   zijn vele verkiezingsbeloftes gaat inlossen, is minder duidelijk. ,Hij is de zoon van een oliemagnaat, echtgenoot van een succesvolle zakenvrouw en een goede vriend van koning Mohamed VI. De 60-jarige Aziz Akhannouch mag zich nu ook premier van Marokko noemen. Na zijn verkiezingswinst van woensdag, kreeg hij vrijdag van de koning de opdracht een nieuwe regering te vormen. Tijdens een persconferentie liet Akhannouch weten dat zijn partij het vertrouwen van de burgers wil terugwinnen en dat hij er alles aan gaat doen om het leven van de Marokkaanse burgers te verbeteren. Akhannouch is geen onbekende in de Marokkaanse politiek. Hij werd in 2007 minister van Landbouw. In 2013 kreeg hij het ministerie van Financiën erbij, op aanwijzing van de koning. Tijdens de verkiezingen was hij duidelijk zichtbaar. Hij trok het land in met een campagne langs ‘100 steden in 100 dagen’, waarin hij zich presenteerde als een toegankelijke man die casual gekleed in gesprek ging met de ‘gewone’ Marokkaan. Ook spendeerde hij duizenden euro’s aan gelikte televisiecommercials, waarin de doorsneeburger centraal stond. Geen stropdassen en dure pakken. Zijn vrijgevigheid kreeg ook de aandacht tijdens de coronacrisis. De Marokkaanse koning richtte een fonds op om het virus te kunnen bestrijden en Akhannouch doneerde miljoenen. Olie en gasindustrieDe vader van Aziz Akhannouch, Ahmed, begon in 1932 met het verkopen van olie per liter achter een kraampje in Casablanca en dat bleek een succes, want zijn bedrijf bloeide snel op tot een winstgevende multinational. Toen Aziz geboren werd in Tafraout –het zuiden van Marokko – was de oprichting van het familibedrijf Akwa Group, tot 2002 Afriquia genoemd, een feit. Het werd een naam die bij het straatbeeld van Marokko hoort. Bijna alle benzinestations behoren tot Afriquia. Naast olie en gas is de Akwa Group ook in het bezit van telecombedrijven en horecaondernemingen, zoals de hotelketen Ibis. Zoals veel rijkeluiskinderen studeerde Akhannouch aan een universiteit in Canada, waar hij zijn master in bedrijfskunde haalde. Eenmaal terug in Marokko werkte hij zich op naar de top van de Akwa Group. Inmiddels heeft hij het miljardenconglomeraat van zijn vader overgenomen als topman. In 2020 werd hij door het Amerikaanse zakentijdschrift Forbes ingeschat op de twaalfde plek van de lijst met rijkste mannen van Afrika. Rol RNIDe nieuwe premier was jarenlang lid van de RNI-partij, tot hij er in 2012 ineens uitstapte. De reden voor zijn vertrek werd nooit duidelijk. Eind 2016 keerde hij terug naar de partij, waarbij hij meteen de nieuwe voorzitter werd. Van oudsher zijn de banden tussen de RNI en het Marokkaanse koningshuis nauw. RNI-oprichter Ahmed Osman was getrouwd met de zus van wijlen koning Hassan II.In 2018 werden verschillende bedrijven die in handen zijn van rijke Marokkanen, onder wie Akhannouch, geboycot na een Facebook-oproep die stelde dat het leven in Marokko te duur werd. Aanleiding was een prijsstijging van basisproducten, zoals melk en water. De Afriquia-benzinestations moesten het ook ontgelden. De boycot werd vooral een protest tegen de ongelijkheid in het land. „De welvarende zakenlieden verdienen hun geld over de rug van de burgers”, zeiden de demonstranten. Een jaar later kwam Akhannouch opnieuw onder vuur te liggen nadat hij een denigrerende opmerking maakte over zijn landgenoten. Tijdens een partijbijeenkomst in Milaan zei hij dat Marokkanen „heropvoeding” nodig hebben, buiten het gezag om van de rechterlijke macht. Dit leidde tot woede bij de bevolking, waarbij er weer werd opgeroepen tot een boycot. VerkiezingsbeloftenAls het aan de zakenman ligt, dan krijgt de Marokkaanse economie een impuls. Zijn slogan tijdens de verkiezingen was „jullie verdienen beter”. Hij wil het salaris van leraren verhogen, een miljoen banen creëren, het zorgsysteem verbeteren en alle ouderen voorzien van een pensioen. Wat al deze plannen gaan kosten en waar het geld vandaan moet komen, stond niet in zijn partijprogramma. En om deze punten daadwerkelijk uit te voeren, heeft hij de zegen van de koning nodig.\n\nSalwa Idrissi First lady en zakenvrouw\n\nAkhannouchs vrouw is ook geen onbekende in Marokko. De 35-jarige, elegante Salwa Idrissi is een van de machtigste zakenvrouwen in Afrika en de eigenaresse van de keten Morocco Mall, een van de grootste winkelcentra in het continent. En ook zij is geboren met een gouden lepel in de mond. Salwa erfde haar fortuin van haar opa Ahmed Benlafkih, een zakenman die in de jaren 60 rijk werd in de handel. Idrissi bezit naast Morocco Mall ook de Marokkaanse franchiserechten van verschillende winkelketens waaronder het Spaanse merk Zara en Pull&Bear en van de Italiaanse modemerken Gucci en Fendi.\n\nEen versie van\n\ndit artikel\n\nverscheen ook in\n\nNRC Handelsblad\n\nvan 13 september 2021\n\nEen versie van\n\ndit artikel\n\nverscheen ook in\n\nNRC in de ochtend\n\nvan 13 september 2021","intensity":0,"negativity":0,"cluster_id":13,"similar_texts":"text158"},{"id":"23","publisher":"De Volkskrant","date":"2021-09-14","url":"https://krant.volkskrant.nl/titles/volkskrant/7929/publications/1359/articles/1445224/45/2","title":"Eerst zon, later op de dag buien","text":"### Weer\n\nDinsdagochtend is het droog en flink zonnig. Alleen wat wolkensluiers trekken voor de zon langs. De oostenwind is zwak van kracht. Alleen aan zee staat een matige wind. Met deze oostenwind wordt warmere lucht aangevoerd en de temperatuur stijgt naar 21 graden in de kustgebieden tot 26 graden in het oosten en zuiden. In de loop van de middag neemt de bewolking geleidelijk toe. Vervolgens trekken vanuit België enkele stevige buien het land binnen. Vooral in het zuidoosten is er bij buien kans op onweer. Later in de avond en tijdens de nacht naar woensdag wordt het droger en draait de wind naar het zuiden. Tijdens opklaringen koelt het af naar een graad of 10.  \n  \nWoensdag wisselen zon en wolkenvelden elkaar af. Verspreid over het land vallen er wel enkele buien. Vooral in het noorden is er lokaal kans op onweer. Het is iets minder warm met maxima tussen 21 en 23 graden.  \n  \nVanaf donderdag volgt een drogere periode met geregeld ruimte voor de zon. De temperatuur komt dan vaak tussen de 19 en 22 graden uit. Met deze waarden is het iets warmer dan gebruikelijk voor midden september. Er staat vaak weinig wind, waardoor het in de nacht en vroege ochtend regionaal nevelig of mistig kan worden.","intensity":0,"negativity":0,"cluster_id":15,"similar_texts":"text644"},{"id":"24","publisher":"De Volkskrant","date":"2021-09-14","url":"https://krant.volkskrant.nl/titles/volkskrant/7929/publications/1359/articles/1445224/22/3","title":"Eerste werkdag nieuwe bondscoach voetbalvrouwen","text":"De nieuwe bondscoach Mark Parsons maandag tijdens de eerste training van de voetbalvrouwen in Zeist ter voorbereiding op de WK-kwalificatieduels tegen Tsjechië en IJsland. De Engelse trainer Parsons is de opvolger van Sarina Wiegman, die bondscoach van Engeland is geworden.","intensity":0,"negativity":0,"cluster_id":11,"similar_texts":"text130"},{"id":"25","publisher":"De Telegraaf","date":"2021-09-14","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/cb882dec2065906bfa6a8ad8a0156ff9/web/OPS/cciobjects.json&hash=70004ea0d95b73dd9d8e#/pages/14-15","title":"EU-landen alleen samen sterk tegen migranten","text":"EU-landen alleen samen sterk tegen migranten\n\nMigranten proberen Ceuta te bereiken, de Spaanse enclave in het noorden van Marokko.\n\nFoto AFP/hh\n\nEuropese Rekenkamer: terugkeersysteem faalt\n\ndoor Alexander Bakker\n\nLuxemburg Het Europese systeem om afgewezen asielzoekers terug te laten keren naar hun thuisland faalt. Migranten die geen schijn van kans maken op een verblijfsvergunning zoeken daardoor alsnog hun heil in Europa, zo stelt de Europese Rekenkamer.\n\nJaarlijks moeten ongeveer een half miljoen illegalen de EU verlaten. In de praktijk keert minder dan een op de vijf hiervan terug naar zijn eigen land buiten Europa. De Europese Rekenkamer kraakt in een gisteren verschenen rapport de samenwerking tussen de EU en herkomstlanden.\n\nNederland is een van de landen die grote moeite heeft om illegalen terug te sturen. Een deel van deze kansloze asielzoekers zorgt voor ernstige overlast. \n\nOm het tij te keren heeft Brussel in de periode tussen 2015 en 2020 afspraken gemaakt met onder andere Irak, Marokko en Algerije. Het doel daarvan was om te zorgen dat uitgeprocedeerde asielzoekers weer worden teruggenomen door hun vaderland. De Rekenkamer ziet slechts beperkte vooruitgang.\n\nOpvallend is dat het vooral goed werkt als de afspraken niet in beton gegoten zijn. Er ontstaat dan ruimte voor onderhandelingen bij landen die liever geen eigen onderdanen terugnemen. Als er wel afspraken zijn gemaakt, zo concludeert de Europese Rekenkamer, dan slaagt de Europese Unie er niet altijd in om ervoor te zorgen dat landen buiten Europa hun verplichtingen nakomen. \n\nLeo Brincat, lid van de Rekenkamer, waarschuwt voor de gevolgen: „Het huidige terugkeersysteem van de EU kampt met inefficiënties die leiden tot het tegenovergestelde van het beoogde effect: aanmoediging in plaats van ontmoediging van illegale migratie ” Concrete cijfers heeft hij niet, maar volgens Brincat zijn migranten goed op de hoogte van het falende terugkeerbeleid. \n\nNiet alleen de herkomstlanden vormen een probleem. De EU zelf, zo stelt de waakhond, maakt haar eigen positie zwakker. Zo zijn er lidstaten die op eigen houtje handelen en met royale voorwaarden afspraken maken met herkomstlanden.\n\nSuccessen\n\nDe Rekenkamer ziet meer successen zodra meerdere lidstaten gezamenlijk hun agenda’s op elkaar afstemmen. Het helpt bijvoorbeeld om een stukgelopen onderhandeling te heropenen of om landen onder druk te zetten mensen terug te nemen.\n\nDe Europese Commissie krijgt ook een tik op de vingers: als landen hun afspraken niet nakomen, durft Brussel het slechte gedrag amper af te straffen door bijvoorbeeld te dreigen met het korten op ontwikkelingshulp.\n\nVolgens Brincat toont het rapport het belang aan van een gezamenlijke EU-aanpak. De Europese Commissie, het dagelijks bestuur van de EU, wil dit graag. Het dossier zit alleen al jaren vast: lidstaten worden het niet eens over de voorwaarden van een gemeenschappelijk asiel- en terugkeerbeleid. Door het grote pakket in kleine porties te verdelen hoopt Brussel alsnog stappen te kunnen zetten.\n\nOok tik op vingers van Commissie","intensity":0,"negativity":0,"cluster_id":37,"similar_texts":"text270"},{"id":"26","publisher":"Trouw","date":"2021-09-14","url":"https://krant.trouw.nl/titles/trouw/8321/publications/1354/articles/1445225/12/2","title":"EU-rekenkamer kritisch op aanpak illegale migratie","text":"De Europese Unie probeert al langer om mensen die zonder geldige papieren de EU zijn binnengekomen terug te sturen naar de landen waar ze vandaan komen, maar dat blijkt makkelijker gezegd dan gedaan. Eerder liep het al spaak en ook de afgelopen vijf jaar is het een rommel geworden, zei de Europese Rekenkamer gisteren nadat die de effectiviteit had onderzocht van de overeenkomsten die de EU in de afgelopen vijf jaar sloot met landen buiten Europa. Er waren tal van afspraken, regelingen, overeenkomsten en bevelen, maar de praktijk is weerbarstig. Ondanks alle woorden blijven de meesten, als ze eenmaal binnen zijn, in Europa.  \n  \nDe Europese Unie, zegt de Rekenkamer, heeft 'niet doelmatig' met landen buiten Europa gewerkt om ervoor te zorgen dat migranten die illegaal in Europa zijn terugkeren naar hun eigen land. Daar maakt Rekenkamer-voorzitter Leo Brincat zich zorgen over, want er zijn alweer nieuwe vluchtelingen onderweg. \"Ook zij weten dat maar weinigen echt vanuit de EU worden teruggestuurd\", zegt hij. Uit zijn onderzoek blijkt dat minder dan een op de vijf mensen die zonder de juiste papieren de EU is binnengekomen, weer wordt teruggestuurd.  \n  \nDe EU ondernam wel actie, maar deed dat nogal hapsnap. 'Niet voldoende gestroomlijnd', in de woorden van de Rekenkamer. Daardoor konden ook niet-EU-landen waarmee afspraken waren gemaakt daar onderuit komen.  \n  \nSinds 2008 krijgen elk jaar ongeveer een half miljoen niet-EU-burgers te horen dat ze geen recht hebben om voortaan in de EU te blijven. Zeker 80 procent blijft daarna tóch, ook al stelde de EU achttien lijvige documenten op waarin plechtige beloftes van de herkomstlanden stonden. Maar die contracten hadden vaak allerlei bepalingen waar de herkomstlanden helemaal geen trek in hadden, zoals de verplichting om ook burgers op te nemen die uit andere landen afkomstig zijn.  \n  \nOok staken EU-lidstaten vaak zelf spaken in de wielen van het gezamenlijke systeem, omdat ze buiten de EU om zelf afspraken maakten met herkomstlanden. De Rekenkamer constateerde ook dat het vaak beter ging als de regelingen voor terugkeer juist niet waren vastgelegd in contracten. Dan zijn afspraken flexibeler en kunnen ze aangepast worden.  \n  \nHet moet snel allemaal beter, zegt de Rekenkamer, want de EU zal met migratie te maken blijven houden. Als het bruikbaarste middel voor de EU in onderhandelingen met landen buiten de Unie ziet de Rekenkamer het beperken van visumvoorwaarden voor inwoners van dat niet-EU-land naar Europa. Andere middelen hadden vaak minder effect.","intensity":0,"negativity":1,"cluster_id":37,"similar_texts":"text506"},{"id":"27","publisher":"Algemeen Dagblad","date":"2021-09-14","url":"https://krant.ad.nl/titles/algemeendagblad/7908/publications/26127/articles/1445226/28/2","title":"Eus maakt kans op prijs","text":"Columnist Özcan Akyol maakt kans op de Sonja Barend Award, net als onder anderen Janine Abbring, Humberto Tan en Matthijs van Nieuwkerk. De prijs is voor het beste televisie-interview. Akyol is genomineerd voor zijn gesprek met Paul Witteman in Sterren op het doek.","intensity":0,"negativity":0,"cluster_id":27,"similar_texts":"text491"},{"id":"28","publisher":"De Telegraaf","date":"2021-09-14","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/cb882dec2065906bfa6a8ad8a0156ff9/web/OPS/cciobjects.json&hash=28faa1b0280794ed5cc8#/pages/8-9","title":"FNV blij met tik Uber","text":"FNV blij met tik Uber\n\nUber-topman Maurits Schönfeld tekent hoger beroep aan. ,,Omdat we weten dat het overgrote deel van de chauffeurs graag zelfstandig wil werken.’’ \n\nFoto \n\nMatty van Wijnbergen\n\nDe FNV ziet de uitspraak van de rechter als een overwinning. ,,Het is ook een signaal naar Den Haag dat dit soort constructies illegaal is en dat de wet gehandhaafd moet worden’’, zegt Zakaria Boufangacha\n\nFoto ANP/HH\n\n❮❯\n\nRechter: chauffeurs hebben recht op contract en loon volgens cao\n\nUber-chauffeurs zijn geen zelfstandig ondernemers, maar hebben recht op een contract en betaling volgens de taxi-cao. Die uitspraak van de rechtbank in Amsterdam is niet alleen belangrijk voor de 4000 chauffeurs die in Nederland voor Uber werken, maar heeft volgens experts voor de hele samenleving waarde.\n\nJoost Spijker \n\nVakbond FNV, die de zaak had aangespannen, toonde zich kort na de uitspraak verheugd. „Dit laat zien wat wij al jaren zeggen”, aldus vicevoorzitter Zakaria Boufangacha van FNV. „Het is ook een signaal naar Den Haag dat dit soort constructies illegaal zijn en dat de wet dus gehandhaafd moet gaan worden.”\n\nFNV was naar de rechter gestapt omdat er volgens de vakbond sprake is van een arbeidsovereenkomst tussen chauffeurs en het bedrijf, zonder de plichten die daarbij horen. Zo verdienen chauffeurs volgens de bond weinig, hebben ze nauwelijks rechten en ontduikt Uber op die manier belastingen en sociale premies. \n\n„De samenleving heeft groot belang bij deze uitspraak, want het feit dat er geen premies en belastingen zijn betaald betalen we als collectief, zegt hoogleraar arbeidsrecht Evert Verhulp. „Uber is erg goed in het bij elkaar brengen van vraag en aanbod, maar doet dat over de rug van chauffeurs. Dat gaat nu echt anders worden.” Dat de rechter er aan te pas heeft moeten komen is eigenlijk te wijten aan de overheid, vindt platformexpert Martijn Arets. „Er is geen handhaving vanuit de overheid en geen duidelijke regels over wat een zzp’er precies is.”\n\nBeide experts zijn ervan overtuigd dat de zaak grote gevolgen kan hebben. „Ook in andere sectoren als de zorg en de bouw zie je mensen als zelfstandigen werken terwijl dit juridisch niet klopt”, zegt Verhulp. \n\nUber zelf zegt teleurgesteld te zijn in te uitspraak en kondigt een hoger beroep aan. „Omdat we weten dat het overgrote deel van de chauffeurs graag zelfstandig wil blijven”, zegt Maurits Schönfeld, directeur Noord-Europa bij Uber. „Chauffeurs willen geen afstand doen van de vrijheid om te kiezen of, waar en wanneer en met wie ze werken.”\n\nOok zegt Uber te willen werken aan het verbeteren van platformwerk in Nederland. De strijd zullen ze dan ook niet zomaar opgeven, verwacht Verhulp. „Daarvoor is het verdienmodel te goudgerand. Maar Uber heeft wel wat uit te leggen. Ze hebben op het scherpst van de snede geopereerd, en zijn er nu afgekukeld.”\n\nBedrijf in hoger beroep","intensity":1,"negativity":0,"cluster_id":53,"similar_texts":"text671"},{"id":"29","publisher":"De Telegraaf","date":"2021-09-13","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/2c00826d7ec9be7515327ef89212a4a4/web/OPS/cciobjects.json&hash=f84837aac441bb357325#/pages/30-31","title":"Formule 1 grote winnaar","text":"Formule 1 grote winnaar\n\nDé crash in beeld! Voor Max Verstappen eindigt de Grand Prix van Italië bovenop de bolide van zijn grote rivaal Lewis Hamilton. De Formule 1-fans kijken nu al reikhalzend uit naar de volgende race, op zondag 26 september in Rusland. \n\nFoto’s \n\nPeter van Egmond\n\n❮❯\n\nGP VAN ITALIË Max Verstappen en Lewis Hamilton gaan allebei all-in; onvermijdelijke crash in historische strijd\n\nMONZA De titelstrijd tussen Max Verstappen en Lewis Hamilton wordt met de week meeslepender en intenser. In Monza kwam het tot een tweede crash dit seizoen. Nu werd de Nederlander als schuldige aangewezen. Duidelijk is dat beide kemphanen elkaar geen millimeter meer gunnen. \n\nHét duel om de wereldtitel past nu al naadloos in de historische gevechten tussen Ayrton Senna en Alain Prost. Zoals ervaringsdeskundige Nico Rosberg onlangs al voorspelde, was een tweede touché tussen beide toppers onvermijdelijk. \n\nEn zo geschiedde in Monza. En wéér stonden beide partijen lijnrecht tegenover elkaar. Al ging het er naderhand minder verhit aan toe dan in Silverstone, toen Verstappen met hoge snelheid in de bandenstapel knalde. Dit keer mocht Hamilton van geluk spreken dat de halo sinds enkele jaren op alle Formule 1-auto’s zit, anders had het ook voor hem veel erger kunnen aflopen. \n\nIn Engeland werd Hamilton door de stewards als hoofdschuldige aangewezen, nu was het de beurt aan Verstappen. Met dit verschil dat in Monza beide coureurs uit de wedstrijd lagen en Verstappen zijn sanctie – drie plaatsen gridstraf – pas uitzit tijdens de volgende wedstrijd in Rusland, over twee weken. \n\nOp het moment dat zo’n beetje alles fout was gegaan, zag Verstappen zijn kans schoon om toch nog met Hamilton te strijden op het asfalt, nadat de zevenvoudig wereldkampioen twee rondjes later naar binnen was gegaan voor een pitstop. De Brit kwam net voor Verstappen weer de baan op, waarna de Nederlander in de eerste en nauwe chicane in de aanval ging. Beiden gingen all-in. Enkele seconden later lag de RB16B van Verstappen bovenop de Mercedes van Hamilton. \n\n„Ik zag een kans om met hem te vechten, maar na één bocht was het alweer voorbij”, aldus Verstappen. „Toen ik bijna naast hem zat, buitenom, bleef hij me afknijpen. Om op zo’n moment door een bocht te komen, moet je samenwerken. Ik had graag willen racen, maar dat liet hij niet toe. Waar wil hij dan dat ik heen ga?”\n\nUiteraard legde Hamilton de situatie heel anders uit, en kreeg hij gelijk van de stewards. Niet de Brit, maar Verstappen had in hun ogen meer ruimte moeten geven. Het is een bekend gegeven in het racen, en zeker in de Formule 1. Tijdens het strijden op het scherp van de snede kom je al snel in een grijs gebied terecht. Er is hier geen lijntje dat door een VAR kan worden getrokken om buitenspel te ontdekken, zoals in het voetbal. \n\nKraakhelder is sinds de veelbesproken crash in Silverstone dat Hamilton in dit soort situaties niet meer terugdeinst voor Verstappen. Iets dat de Mercedes-kopman eerder misschien wel deed. Uiteindelijk zijn de Formule 1-fans de grote winnaar. Het zijn de meeslepende seizoenen, en de gevechten tussen echte topcoureurs, die voor altijd in het geheugen van de autosport-adepten gegrift blijven staan. \n\nEn het seizoen 2021 is er zo eentje. Verstappen zal de uitspraak van de stewards belachelijk vinden en Hamilton vond in Silverstone wellicht ook het zijne van zijn sanctie van tien seconden, met dit verschil dat hij die race alsnog ’gewoon’ won. Verstappen verwacht dat beide titelpretendenten snel weer overgaan tot de orde van de dag. \n\n„Silverstone was ook een andere situatie en we kunnen ons daar makkelijk overheen zetten. Ik denk dat dit niet had hoeven gebeuren. Als Lewis mij meer ruimte had gegeven, kom je samen uit die bocht en had hij hem waarschijnlijk wel doorgetrokken.”\n\nVlak voor die actie wist Verstappen, op dat moment tweede achter de uiteindelijke winnaar Daniel Ricciardo, al dat een zege in Monza er voor hem niet meer in zou zitten. Eerst haalde Red Bull hem te laat naar binnen en vervolgens ging het tijdens zijn enige stop helemaal mis met het monteren van het rechtervoorwiel, waardoor hij zeker acht seconden te lang stilstond. „Maar ik probeerde er nog het beste van te maken en te resetten. Lewis kwam vervolgens net uit de pitstraat. Ja, dan ga ik ervoor. Dat was een kans om met hem te vechten.”\n\nHet was misschien ook wel de enige kans voor Verstappen. En daar ging hij vol voor, met verstrekkende gevolgen. Ook voor Hamilton, die een topklassering in rook zag opgaan. Op een dag dat eigenlijk alles misging bij en rond Verstappen, liep hij dankzij het verloop van de op zaterdag gehouden sprintrace alsnog twee punten uit in de strijd om de titel. \n\nOp het ’Mercedes-circuit’ van Monza is dat voor hem onderaan de streep een geweldig resultaat. Maar in Sotsji moet Verstappen zeker in de achtervolging. En met nog acht races te gaan is een nieuwe clash tussen de twee hoofdrolspelers op een gegeven moment niet uit te sluiten. \n\n’Ik had graag willen racen, maar dat liet hij niet toe’","intensity":0,"negativity":0,"cluster_id":44,"similar_texts":"text488"},{"id":"30","publisher":"Algemeen Dagblad","date":"2021-09-13","url":"https://krant.ad.nl/titles/algemeendagblad/7908/publications/26110/articles/1444515/3/3","title":"Franciscus spreekt toch met Orbán","text":"Paus Franciscus heeft tijdens zijn bliksembezoek aan Hongarije toch een ontmoeting gehad met premier Orbán. De twee zitten niet op een lijn, met name over de positie van vluchtelingen, maar gingen wel met elkaar in gesprek. Dit gebeurde achter gesloten deuren in een museum in Boedapest.  \n  \nHet is de eerste buitenlandse reis van de 84-jarige paus sinds hij in juli een darmoperatie onderging. Tijdens een vierdaagse bezoek aan Centraal-Europa verbleef hij slechts zeven uur in Hongarije. Franciscus ging voor in een mis en sprak tienduizenden gelovigen toe ter gelegenheid van de slotmis van het 52ste Internationale Eucharistische Congres. Dat congres was door Orbán naar Boedapest gehaald.","intensity":0,"negativity":0,"cluster_id":36,"similar_texts":"text459"},{"id":"31","publisher":"NRC Handelsblad","date":"2021-09-13","url":"https://www.nrc.nl/nieuws/2021/09/12/franciscus-vraagt-orban-om-open-beleid-a4058066#20210913-79802-114","title":"Franciscus vraagt  Orbán om open beleid","text":"Bezoek Hongarije  Paus Franciscus was een paar uur in Hongarije. Hij waarschuwde voor „in Europa en elders” sluimerend anti-semitisme. ,In nauwelijks verholen kritiek op de Hongaarse premier Viktor Orbán riep paus Franciscus de Hongaren zondag op om „de armen voor iedereen te openen” en waarschuwde hij dat „in Europa en elders de dreiging van anti-semitisme nog steeds op de loer ligt”. De paus bracht een bezoek van een paar uur aan Hongarije en reisde aan het einde van de dag door naar Slowakije, waar hij drie dagen blijft. Dat hij zo kort in Hongarije was, wordt gezien als een signaal aan Orbán. Oproepen van de paus om ruimhartig vluchtelingen en migranten op te vangen, staan lijnrecht tegenover de afwijzende opstelling van Orbán, ook in Europees overleg. ’s Ochtends sprak Franciscus ongeveer veertig minuten met Orbán. De Hongaarse premier schreef op Facebook dat hij de paus had „gevraagd het christelijke Hongarije niet te laten verkommeren”. In een toespraak tot christelijke en joodse leiders na deze ontmoeting zei Franciscus dat „niet mag worden toegestaan dat de lont van het anti-semitisme blijft branden”. Orbán is verweten dat zijn felle en voortdurende aanvaringen met George Soros, de steenrijke Hongaars-Amerikaanse zakenman die veel democratiseringsprojecten steunt, mede een anti-semitische achtergrond hebben. Orbán heeft dat „absurd” genoemd. De paus was in Boedapest om de afsluiting bij te wonen van een religieus congres. In de preek tijdens een mis die werd bijgewoond door vele tienduizenden gelovigen, zei Franciscus dat het christelijke geloof een open opstelling tegenover anderen met zich meebrengt. Orbán heeft zich juist vaak geprofileerd als een van de weinige verdedigers van christelijke waarden in Europa, waarbij hij zich ook afzet tegen moslims. (NRC)\n\nEen versie van\n\ndit artikel\n\nverscheen ook in\n\nNRC Handelsblad\n\nvan 13 september 2021\n\nEen versie van\n\ndit artikel\n\nverscheen ook in\n\nNRC in de ochtend\n\nvan 13 september 2021","intensity":0,"negativity":0,"cluster_id":36,"similar_texts":"text27"},{"id":"32","publisher":"De Volkskrant","date":"2021-09-14","url":"https://krant.volkskrant.nl/titles/volkskrant/7929/publications/1359/articles/1445224/34/1","title":"François Boulangé (1953-2021), hét gezicht van de populaire spelshow Lingo","text":"Programmaker Harry de Winter ziet het nog voor zich: hij staat in 1993 in een Spaanse telefooncel en belt met François Boulangé, die voor productiebedrijf IDTV op zoek is naar een presentator voor het populaire tv-spel Lingo. Boulangé is de grote man achter de schermen. Hij moet een opvolger vinden voor Robert ten Brink, die grotere shows gaat maken. Maar de een na de ander sneuvelt tijdens de screentests.  \n  \n'Harry, de Vara wil dat ikzelf Lingo ga presenteren', zegt Boulangé. De Winter valt stil. Dan zegt hij: 'Nou, als de Vara het wil, waarom niet?'  \n  \nDit weekend overleed oud-presentator François Boulangé op 67-jarige leeftijd aan de gevolgen van kanker.  \n  \n'Als iemand wist hoe Lingo werkte, was het François', zegt De Winter (72). 'Hij had als eindredacteur al duizend keer meegekeken. De bedenker van de show, de Amerikaan Ralph Andrews, had ooit tegen me gezegd: niet de presentator moet centraal staan, maar het spel; zoek iemand die bescheiden is. Wat dat betreft was François ideaal: hij had geen ambitie om tv-presentator te worden en geen sterallures.'  \n  \nHij was 'per ongeluk' terechtgekomen op de lijst met screentestkandidaten terecht, zei Boulangé in 2013 tegen het Haarlems Dagblad. Heel raar was dat niet; als Robert ten Brink bij de visagie zat, deed Boulangé altijd proefspelletjes in de studio. 'Dan konden de camera's lekker warmdraaien.' Vond een collega dat hij een kans verdiende, was het een grap? Het is onduidelijk, maar hij pakte zijn kans.  \n  \nBoulangé was een atypische presentator, zegt Robert ten Brink (65). 'Ineens werd Lingo gepresenteerd door een olijke dikkerd met een warrig kapsel, uilenbrilletje en bretels. François was volkomen zichzelf op tv: een aimabele, bevlogen spelletjesman, die als neerlandicus bezeten was van taal en woorden. Dat werkte.'  \n  \nDat beaamt programmamaker Michiel Eijsbouts, die in 1996 bij Lingo ging werken en bevriend raakte met Boulangé: 'Het was de tijd van netjes gekapte quizmasters met een tandpastaglimlach. François zei: ik ben geen presentator maar scheidsrechter die het spel in goede banen leidt.'  \n  \nToen Boulangé in 2000 moest stoppen met Lingo, omdat het programma naar de Tros verhuisde, bleef Eijsbouts voor hem werken. Ze maakten samen onder andere bedrijfsfilms en animaties. 'Hij was een gadgetfreak', zegt Eijsbouts. 'Als er een nieuwe camera op de markt kwam, bedacht François wat we ermee konden doen.  \n  \n'Hij was ook een bon vivant, die genoot van sigaretten en drank, en heel gastvrij was. Toen ik nog een jong ventje was, met lang haar en legerkistjes, nam hij me gewoon mee naar sterrenrestaurants. Gelukkig heb ik hem op de valreep een brief kunnen sturen waarin staat hoeveel hij voor me heeft betekend. François was een bijzondere man, van wie ik veel heb geleerd.'","intensity":0,"negativity":1,"cluster_id":14,"similar_texts":"text278"},{"id":"33","publisher":"Trouw","date":"2021-09-14","url":"https://krant.trouw.nl/titles/trouw/8321/publications/1354/articles/1445225/2/4","title":"François Boulangé overleden","text":"### personalia\n\nVoormalig Lingo-presentator François Boulangé is gisterochtend op 67-jarige leeftijd overleden. Dat meldt RTL Boulevard. De presentator leed aan kanker.  \n  \nBoulangé werd in 1992 bij het grote publiek bekend doordat hij de presentatie van het populaire spelletjesprogramma Lingo op zich nam. In de beginjaren kenmerkte hij zich door het dragen van opvallende bretels en later ook door zijn taalgebruik. In totaal presenteerde Boulangé het programma acht jaar. 'Mr. Lingo' presenteerde in totaal meer dan tweeduizend afleveringen.","intensity":0,"negativity":0,"cluster_id":35,"similar_texts":"text84"},{"id":"34","publisher":"Trouw","date":"2021-09-14","url":"https://krant.trouw.nl/titles/trouw/8321/publications/1354/articles/1445225/10/1","title":"Gemeente Urk walgt van 'nazi-jongeren'","text":"Alsof de nazi's na bijna tachtig jaar weer terug waren in Urk, zo zagen de beelden eruit die sinds zondag op sociale media rondgaan. In Urk zelf leidt het tot onrust.  \n  \nHet zijn dan ook surrealistische taferelen die bewakingscamera's vastlegden. Te zien is hoe jongens in het oude dorp nepwapens richten op nietsvermoedende voorbijgangers, die geschrokken dekking lijken te zoeken.  \n  \nOok circuleert er een foto op de sociale media-app Snapchat waarop te zien is hoe een zogenaamde nazi-officier een man in streepjespak met een Jodenster op zijn borst onder schot houdt. Op een derde foto poseren de jongeren op een industrieterrein voor een groepsportret. Twee van de jongens zijn gekleed in lange zwarte jassen, wat doet denken aan de Gestapo. Drie van hen hebben een snorretje op hun bovenlip getekend.  \n  \n\"Dit gedrag is niet alleen zeer verwerpelijk en uitermate ongepast, maar ook kwetsend voor grote bevolkingsgroepen\", liet de gemeente Urk gisteren weten. \"Met deze smakeloze actie is wat gemeente Urk betreft een hele duidelijke grens overtreden.\"  \n  \nDe jongeren wilden met hun uitdossing betogen tegen de coronamaatregelen. \"We begrijpen dat deze jongeren hun stem willen laten horen over de impact van de huidige en komende coronamaatregelen\", zegt burgemeester Cees van den Bos. \"Deze discussie vindt niet alleen in Urk maar in ons hele land plaats. We hebben echter geen begrip voor de manier waarop zij dat doen. Niet alleen de gemeente Urk maar de gehele gemeenschap keurt deze protestwijze volledig af.\"  \n  \nOm hoeveel jongeren het precies gaat, is niet bekend. De gemeente spreekt over 'een kleine groep'. De gemeente, het Openbaar Ministerie en de politie overleggen met elkaar en willen 'een adequaat beeld krijgen van de situatie en de betrokkenen'. Of dat tot maatregelen zal leiden, is nog niet bekend.  \n  \nVoor de jongeren kunnen de acties een strafrechtelijk staartje krijgen. Het is verboden om te dreigen met nepvuurwapens, wat lijkt te gebeuren op de foto's die rondgaan. Op dreigen met nepvuurwapens staat een hoge boete en mogelijk zelfs gevangenisstraf. De gemeente laat vooralsnog weten in gesprek te willen gaan met de jongeren.  \n  \nDe vergelijking met nazi's en symbolen als Jodensterren duikt vaker op tijdens protesten tegen corona. Dat komt vooral uit de hoek van complotdenkers die in de coronamaatregelen een soort glijdende schaal zien richting het moment waarop niet-gevaccineerden net zo worden behandeld als Joden in de Tweede Wereldoorlog.  \n  \nDe Urkse jongeren hebben na de ophef hun excuses gemaakt aan de gemeenschap. \"Het was absoluut niet de bedoeling of intentie om herinneringen wat betreft de Tweede Wereldoorlog op te wekken\", schrijven zij in een excuusbericht.  \n  \nUrk is de gemeente waar de vaccinatiegraad tegen covid veruit het laagst is.","intensity":0,"negativity":0,"cluster_id":49,"similar_texts":"text667"},{"id":"35","publisher":"De Telegraaf","date":"2021-09-13","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/2c00826d7ec9be7515327ef89212a4a4/web/OPS/cciobjects.json&hash=6dc40f6ad411dd35e93f#/pages/1","title":"Gemeenten worstelen met huizen statushouder","text":"Gemeenten worstelen met huizen statushouder\n\nDen Haag De komst van Afghaanse evacués is de druppel die de emmer doet overlopen op de sociale woningmarkt. Die vrees spreekt demissionair minister Ollongren (Binnenlandse Zaken) uit. „We moeten echt naar onorthodoxe maatregelen toe.”\n\nGemeenten staat het water al aan de lippen nu steeds meer asielzoekers met verblijfsstatus moeten worden gehuisvest. In 2020 moesten 11.000 ’statushouders’ worden gehuisvest, dit jaar werd dat aantal omhoog geschroefd naar 27.000. \n\n’Woning één keer weggeven’\n\nPagina T6","intensity":0,"negativity":1,"cluster_id":24,"similar_texts":"text326"},{"id":"36","publisher":"NRC Handelsblad","date":"2021-09-13","url":"https://www.nrc.nl/nieuws/2021/09/12/gouden-leeuw-voor-frans-abortusdrama-levenement-a4058000#20210913-79802-202","title":"Gouden Leeuw voor Frans abortusdrama  L’événement","text":"Filmfestival Venetië Venetië is volop bezig met een inhaalslag sinds #MeToo. De Franse regisseur Audrey Diwan is zesde vrouw in de geschiedenis van het festival die de hoofdprijs krijgt toegekend. ,Het Franse abortusdrama L’événement heeft zaterdag de Gouden Leeuw van het filmfestival van Venetië gewonnen. De jury onder leiding van de Koreaanse regisseur Bong-Joon Ho kende de hoofdprijs unaniem toe aan de film van Franse regisseur Audrey Diwan.L’événement is gebaseerd op een autobiografische roman van Annie Ernaux. De film gaat over studente Anne die in de vroege jaren zestig op zoek is naar een abortus, maar stuit op een muur van onwil en onbegrip. Abortus was destijds in Franrijk zowel streng verboden als een groot maatschappelijk taboe. Diwan is de zesde vrouw in de 78-jarige geschiedenis van het festival die de hoofdprijs krijgt toegekend in Venetië.De Zilveren Leeuw (tweede prijs) ging naar de Italiaanse regisseur Paolo Sorrentino voor È stata la mano di Dio; een autobiografische film over zijn jeugd in de jaren tachtig in Napels. De Juryprijs (derde prijs) was voor Michelangelo Frammartino en zijn opmerkelijke semi-documentaire Il Buco; over een afdaling naar een van de diepste grotten ter wereld in de zuidelijk gelegen Italiaanse regio Calabrië.\n\nLees ook: De filmselectie van Venetië kan wedijveren met grote rivaal Cannes\n\nDe prijs voor beste regie ging naar Jane Campion voor haar broeierige western The Power of The Dog, waarin macho-cowboy Benedict Cumberbatch zijn naasten terroriseert. Debuutfilm The Lost Daughter van Maggie Gyllenhaal, naar een boek van Elena Ferrante, kreeg de prijs voor beste scenario. Met prijzen voor Sorrentino, Campion en Gyllenhaal had Netflix een gelukkige avond; hun films zijn producties van de streamingdienst.InhaalslagDe prijs voor beste actrice ging naar Penélope Cruz voor haar rol als een vrouw die op latere leeftijd moeder wordt in Madres Paralelas van regisseur Pedro Almodóvar. De prijs voor beste acteur ging opvallend naar de Filippijnse acteur John Arcilla voor zijn hoofdrol in het misdaaddrama On the Job: The Missing 8; eigenlijk een televisieproductie voor HBO Assia. Beste nieuwkomer is acteur Filippo Scotti, die een versie van de jonge Sorrentino speelt in zijn zeer persoonlijke È stata la mano di Dio.Van de acht prijzen die de jury te vergeven had gingen er vier naar een vrouw. De jury van de competitie bestond uit vier vrouwen (Chloé Zhao, Virginie Efira, Cynthia Erivo, Sarah Gadon) en drie mannen (Bong Joon-Ho, Saverio Costanzo, Alexander Nanau). Venetië is zo volop onderdeel van de inhaalslag die in de filmwereld sinds #MeToo gaande is om tot een betere balans tussen mannen en vrouwen te komen.\n\nNieuwsbrief\n\nNRC Film\n\nDe beste filmstukken, interviews en recensies van de nieuwste films\n\nInschrijven\n\nEen versie van\n\ndit artikel\n\nverscheen ook in\n\nNRC Handelsblad\n\nvan 13 september 2021\n\nEen versie van\n\ndit artikel\n\nverscheen ook in\n\nNRC in de ochtend\n\nvan 13 september 2021","intensity":0,"negativity":0,"cluster_id":19,"similar_texts":"text17"},{"id":"37","publisher":"Trouw","date":"2021-09-13","url":"https://krant.trouw.nl/titles/trouw/8321/publications/1353/articles/1444511/17/4","title":"Gridstraf voor Verstappen na crash met Hamilton","text":"### Formule 1\n\nDe Australiër Daniel Ricciardo bezorgde McLaren gisteren in Italië de eerste overwinning sinds 2012 in de Formule 1. Max Verstappen en Lewis Hamilton vielen halverwege uit na een onderlinge botsing. Verstappen werd als schuldige een gridstraf opgelegd. Verstappen, leider in het WK-klassement met 5 punten voorsprong op Hamiltton, moet bij de Grote Prijs van Rusland drie plaatsen naar achteren in de startopstelling. Verstappen en Hamilton botsten op Monza in de eerste bocht, vlak nadat de Brit de baan weer op was gekomen na zijn pitsstop.","intensity":0,"negativity":0,"cluster_id":34,"similar_texts":"text382"},{"id":"38","publisher":"De Telegraaf","date":"2021-09-14","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/cb882dec2065906bfa6a8ad8a0156ff9/web/OPS/cciobjects.json&hash=ccd81dafe92fa62c5cd4#/pages/34","title":"Grote schoenen te vullen","text":"Grote schoenen te vullen\n\nBondscoach Mark Parsons van de Oranje Leeuwinnen maakt tijdens zijn eerste training in Zeist een praatje met Merel van Dongen.\n\nFoto ANP/HH\n\n❮❯\n\nNieuwe bondscoach Mark Parsons: ’Enorme bewondering voor Wiegman’\n\nZEIST Met een jetlag van hier tot Tokio meldde Mark Parsons (35), de fonkelnieuwe bondscoach van de Oranje Leeuwinnen, zich maandagmiddag in Zeist voor zijn first day at the office. De Brit heeft na het vertrek van fenomeen Sarina Wiegman grote schoenen te vullen. Die uitdaging gaat Parsons graag aan.\n\nOver Tokio gesproken. De stemming tijdens de olympische reünie in de Zeister bossen is een wereld van verschil met eind juli, in Yokohama. Toen, na het penaltydrama tegen de Verenigde Staten in de kwartfinale, vloeiden de tranen rijkelijk bij de Oranje Leeuwinnen. Nu, in de aanwezigheid van Parsons, wordt er veel gelachen. De sfeer is ontspannen.\n\nNormaal gesproken maakt een bondscoach die als laatste aan de lunch verschijnt niet bepaald een beste beurt. Maar Parsons had een geldig excuus. Tot en met oktober combineert hij het bondscoachschap met zijn baan als hoofdtrainer van de Portland Thorns, de koploper van de NWSL, de hoogste Amerikaanse vrouwencompetitie. Vandaar dus die jetlag.\n\nEen compleet nieuwe kennismaking was het overigens niet tussen Parsons en de speelsters van het Nederlands elftal. „We hebben allemaal al een gesprek met hem gehad, via Teams of telefonisch”, legt Sherida Spitse uit, de pechvogel die vlak voor het begin van de Spelen in Japan een knieblessure opliep en haar olympische droom in duigen zag vallen. „Hij had zich goed voorbereid, moet ik zeggen. Hij wist wie iedereen was. Dat deed hij goed.” \n\nWennen is het niet, zegt recordinternational Spitse, nuchter als altijd, dat er ineens een nieuwe bondscoach voor de groep staat. Een man bovendien. „We weten al een tijdje dat Sarina ons zou gaan verlaten en dat Mark haar ging opvolgen. Aan dat idee hebben we máánden kunnen wennen.”\n\nEn dat Parsons de Nederlandse taal niet machtig is, ziet ze allesbehalve als een probleem. „We spreken allemaal Engels, de één wat beter dan de ander. We hebben na de lunch een bespreking gehad en dat was dikke prima. Hij was goed te verstaan. De eerste indruk is goed.”\n\nNa de telefonische kennismaking was Spitse toch wel nieuwsgierig hoe Parsons ’in het echt’ zou zijn. „Het was goed om Mark in actie te zien”, beaamt de speelster van Ajax. „Het was voor hem voornamelijk observeren vandaag. Morgen zullen we anders trainen. Ik heb er wel zin in eigenlijk.”\n\nOndanks de grote successen die werden behaald onder Wiegman, waren de Leeuwinnen na een kleine vijf jaar wel weer eens toe aan een nieuw gezicht. „Zoals Sarina een nieuw avontuur aangaat in Engeland, is het voor ons goed dat er weer een nieuwe trainer langskomt. Alles begint voor iedereen gewoon weer op nul. Niet dat alles onder Sarina vanzelfsprekend was, maar we moeten ons nu allemaal weer opnieuw laten zien.”\n\nNiet dat dit per se nodig is. Parsons bekeek van liefst 33 speelsters stuk voor stuk drie wedstrijden, om zich een beter beeld te verschaffen. „Plus alle sleutelwedstrijden van de afgelopen anderhalf jaar en de olympische duels”, aldus de Brit, die naar eigen zeggen ’veel leerde’ van de gesprekken met de Leeuwinnen.\n\nParsons vroeg hen het hemd van het lijf, vertelt hij na zijn eerste veldtraining als bondscoach. „Het is misschien stom om een huis te kopen terwijl de prijzen over de top zijn”, legt hij cryptisch uit. „Misschien heeft deze ploeg ook wel haar top bereikt. Maar ik vind dat je een huis van binnenuit moet bekijken. Is het huis wel in goede staat? Zijn de keuken en badkamer wel up to date? Zo niet, dan moet je aan de slag en renoveren.”\n\n„Dus ik vroeg de meiden: ’Is er voldoende strijdlust en commitment in de groep? Geloven jullie erin dat er nóg meer in de ploeg zit? Moet ik jullie daarvan overtuigen?’ De antwoorden die ik kreeg waren zeer hoopgevend en exciting.”\n\nHoe het zit met de grote schoenen die voorgangster Wiegman achterliet? „Ik heb enorme bewondering voor Sarina en het werk dat zij heeft verricht. Maar om eerlijk te zijn zou ik me ongemakkelijk voelen als ik niet in deze positie zou verkeren. Veel coaches zouden de uitdaging uit de weg gaan om zo’n succesvolle coach op te volgen. Maar het geeft mij juist energie.”\n\n’Hij was goed te verstaan. De eerste indruk is goed’","intensity":1,"negativity":0,"cluster_id":11,"similar_texts":"text305"},{"id":"39","publisher":"De Telegraaf","date":"2021-09-13","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/2c00826d7ec9be7515327ef89212a4a4/web/OPS/cciobjects.json&hash=0e31a4012c3f3310ebf2#/pages/40-41","title":"Grote schrik om horrorblessure","text":"Grote schrik om horrorblessure\n\nOntzetting bij de Liverpool-spelers nadat ze zien dat hun ploeggenoot Harvey Elliott ernstig geblesseerd is geraakt.\n\nPascal Struijk (r.)\n\n❮❯\n\nStruijk veroorzaakt tot zijn ontzetting ernstig blessureleed\n\nAMSTERDAM De verbijstering was van het gezicht van Pascal Struijk af te lezen. Dat de in België geboren Nederlander, in dienst van Leeds United, zojuist een rode kaart had gekregen, leek volledig aan hem voorbij te gaan. Struijk leefde vooral mee met Harvey Elliott, het toptalent van Liverpool dat na een ongelukkige tackle van de Leeds-verdediger een ontwrichte enkel opliep en per brancard het veld af moest.\n\nNa een klein uur wilde Struijk met een tackle de bal afpakken van Elliott, maar klemde daardoor de voet van de 18-jarige Liverpool-speler. Aan de reactie van diens ploeggenoot Mo Salah was direct te zien dat het ernstig was. Hoewel Struijk de rode kaart kreeg van scheidsrechter Craig Pawson, bleef de Nederlander lang op het veld staan om te kijken hoe het met Elliott ging. Struijk kreeg nog even bezoek van zijn landgenoot en tegenstander Virgil van Dijk. Die legde even zijn hand op de schouder van de zichtbaar aangeslagen verdediger.\n\nElliott werd per ambulance naar het ziekenhuis vervoerd voor nader onderzoek. Onderweg liet hij via Instagram al van zich horen. Het talent plaatste een foto waarop hij zijn duim opstak en de fans bedankte voor de vele steunbetuigingen en liet weten zich te richten op zijn herstel. Klopp erkende na afloop van de wedstrijd dat het een ernstige blessure betreft. „Ik zag het gebeuren en zag direct dat het mis was. Zijn voet lag er niet goed bij.”\n\nLiverpool stond op het moment van de blessure al met 2-0 voor op Elland Road door treffers van Salah en Fabinho. Voor Salah was het zijn honderdste doelpunt in de Premier League. In de slotfase werd het ook nog 3-0 voor de bezoekers door Sadio Mané. De ploeg van trainer Jürgen Klopp, die zich enorm opwond na het incident rond Elliott, staat na vier wedstrijden gedeeld aan kop in de Premier League met Manchester United en Chelsea.\n\n’De voet van Elliott lag er niet goed bij’","intensity":0,"negativity":1,"cluster_id":54,"similar_texts":"text699"},{"id":"40","publisher":"De Volkskrant","date":"2021-09-13","url":"https://krant.volkskrant.nl/titles/volkskrant/7929/publications/1358/articles/1444510/46/5","title":"Hassan raakt record kwijt op 5 kilometer","text":"Sifan Hassan is haar wereldrecord op de 5 kilometer op de weg kwijt. De Ethiopische Senbere Teferi legde in de Duitse stad Herzogenaurach de race af in 14 minuten en 29 seconden. Teferi dook daarmee 15 seconden onder het wereldrecord dat Hassan begin 2019 had gelopen in Monte Carlo (14.44). De 26-jarige Teferi eindigde bij de Spelen op de 5.000 meter als zesde, bijna 10 seconden na Hassan die olympisch goud pakte.","intensity":0,"negativity":1,"cluster_id":47,"similar_texts":"text468"},{"id":"41","publisher":"De Telegraaf","date":"2021-09-14","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/cb882dec2065906bfa6a8ad8a0156ff9/web/OPS/cciobjects.json&hash=3a3b99f8d28265264dd3#/pages/14-15","title":"Hipsterkoningin met imagoprobleem","text":"Hipsterkoningin met imagoprobleem\n\nAnne Hidalgo bij de oever van de Seine. \n\nFoto AFP  \n\n\ndoor Eveline Bijlsma\n\nPARIJS Het was geen verrassing: de socialistische burgemeester van Parijs, Anne Hidalgo, stelt zich kandidaat voor de presidentsverkiezingen van april volgend jaar. De kansen van de ’hipsterkoningin’ lijken gering, vooral omdat de Fransen het idee hebben dat zij nauwelijks weet wat zich buiten de Boulevard Périphérique afspeelt.\n\nDe van origine Spaanse politica, die vorig voorjaar werd herkozen voor een tweede termijn in de Franse hoofdstad, maakte haar beslissing zondagochtend bekend. Hidalgo is een echte apparatsjik binnen de Parti Socialiste. Ze begon als arbeidsinspecteur en werkte binnen verschillende ministeries onder de regering van premier Lionel Jospin. Zij was vanaf 2001 de rechterhand van burgemeester Delanoë en werd als ’kroonprinses’ gezien. Die titel verzilverde ze bij de gemeentelijke verkiezingen van 2014.\n\nNa haar aantreden bond Hidalgo direct de strijd aan met de auto. De nieuwe chef van het stadhuis sloot enkele doorgangswegen langs de Seine af en maakte er voetgangersgebied van, liet rijbanen tot fietspaden ombouwen en bracht onlangs de maximumsnelheid in bijna heel Parijs terug tot 30 km/u.\n\nDaarmee oogstte ze lof bij haar achterban, maar het was koren op de molen van haar tegenstanders. Die verwijten haar ook dat de overlast van crackverslaafden uit de hand liep en dat er weer tentenkampen met migranten opdoken in de stad. Problemen waarvan de oplossing niet alleen bij haar ligt, vindt de burgemeester.\n\nHidalgo is niet voor niets herkozen; in Parijs blijft ze populair. Dat is ook gelijk haar probleem: ze doet het goed onder de inwoners van grote steden, maar daarbuiten wordt ze gezien als la reine des bobos, de hipsterkoningin. De programmapunten die de kandidate tot nu tot onthulde – een verdubbeling van het lerarensalaris en zoveel mogelijk stoppen met kernenergie – zullen daar weinig verandering in brengen.\n\nEen ander probleem voor Hidalgo is de versnippering op links, waar ze vier concurrenten heeft. De socialiste zou het liefst de kandidaat namens la gauche worden, maar de Groenen, die nu populairder zijn, zien dat sowieso niet zitten.","intensity":0,"negativity":0,"cluster_id":6,"similar_texts":"text471"},{"id":"42","publisher":"De Telegraaf","date":"2021-09-13","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/2c00826d7ec9be7515327ef89212a4a4/web/OPS/cciobjects.json&hash=7339de7e0376cef2ed4d#/pages/4-5","title":"Hoekstra blijft kabinetsrol zien","text":"Hoekstra blijft kabinetsrol zien\n\nOud-premier Balkenende geeft CDA-leider Wopke Hoekstra een vaderlijk knikje en een boks. Er klonk op het congres forse kritiek op de koers tijdens het voor de christendemocraten rampzalig verlopen jaar. Desalniettemin vertrok Hoekstra na zijn toespraak met een staande ovatie. \n\nFoto ANP/HH\n\nCDA sluit de rijen na congres vol emotie\n\nVan onze parlementaire redactie\n\nDen Haag Het CDA kan na een therapeutisch congres zonder nieuwe kleerscheuren de formatie hervatten. Informateur Johan Remkes voert waarschijnlijk pas later in de week weer gesprekken om de compleet vastgelopen formatie uit het slop te trekken. Betrokkenen verwachten dat er woensdag weer partijen worden uitgenodigd.\n\nHet CDA heeft de rijen tijdens een congres in Den Bosch in ieder geval gesloten. Er klonk zoals verwacht kritiek op de koers tijdens het voor de christendemocraten rampzalig verlopen jaar, maar aan het eind van de dag was er vooral stoom afgeblazen en vertrok partijleider Wopke Hoekstra na zijn toespraak zelfs met een staande ovatie. Daags na het congres valt ook bij VVD en D66 te horen dat het vooraf als explosief aangemerkte CDA-congres geen nieuwe obstakels op zal werpen in de formatie.\n\nHoekstra benadrukte zaterdag voor het CDA een rol in het kabinet te zien. „De formatie bevindt zich in zo’n ingewikkelde fase dat ik er beter aan doe u alleen te zeggen dat wij ons constructief zullen blijven opstellen. Vanuit de inhoud, en vanuit onze idealen. En bereid zijn om verantwoordelijkheid te nemen voor Nederland.” \n\nStrubbelingen\n\nHet leek een pittig congres te worden in de Brabanthallen, na alle strubbelingen bij het CDA het afgelopen jaar. Bij massaal naar Den Bosch gekomen christendemocraten waren de emoties zaterdagochtend zichtbaar. Er klonk kritiek op de koers, de geloofwaardigheid, gesteggel in de partijtop en de rommelige aanloop naar de Tweede Kamerverkiezingen van afgelopen jaar. \n\nEn dan was er nog het vertrek van het populaire Tweede Kamerlid Pieter Omtzigt, waar CDA’ers uitleg over wilden. De kritiek klonk, maar verstomde ook weer snel. Hoekstra zegde toe dat de deur voor Omtzigt altijd open staat. \n\nDe CDA-voorman kreeg nog wel huiswerk mee. Een meerderheid van de CDA-leden wil IS-vrouwen en -kinderen terug naar Nederland halen. Het advies van de partij was om tegen deze resolutie te stemmen. Toch namen CDA’ers het voorstel met een nipte meerderheid (54 procent) aan.\n\nOok spraken christendemocraten zich in meerderheid uit tegen het leenstelsel. Zo’n 70 procent van de leden vindt dat het CDA niet mee moet regeren als het leenstelsel niet wordt afgeschaft. Interim-voorzitter Van Rij kwam echter met een duidelijke boodschap richting de CDA-leden: zij gaan niet over de onderhandelingen die de fractie voert aan de formatietafel. Hoe ze ook over IS-kinderen en het leenstelsel oordelen. „Een breekpunt meegeven is een last meegeven.”\n\nOnduidelijk is nog welke partijen deze week over de vloer komen bij Remkes. Betrokkenen bij de formatie merken op dat de kersverse informateur niet zit te wachten op het eindeloos herhalen van dezelfde gesprekken. Dat zou ook een van de redenen zijn dat hij niet direct maandag weer VVD, D66 en CDA op de koffie vraagt.\n\n’Gesprekken Remkes woensdag hervat’","intensity":0,"negativity":0,"cluster_id":33,"similar_texts":"text258"},{"id":"43","publisher":"De Volkskrant","date":"2021-09-13","url":"https://krant.volkskrant.nl/titles/volkskrant/7929/publications/1358/articles/1444510/46/6","title":"Hordeloopster Visser houdt vorm lang vast","text":"Nadine Visser heeft op het atletiekgala in ISTAF in het Olympiastadion van Berlijn de 100 meter horden gewonnen. De 26-jarige atlete kwam tot een tijd van 12,73 en was daarmee 0,02 sneller dan de Amerikaanse Payton Chadwick. Achter Visser en Chadwick liep Christina Clemons, ook een Amerikaanse, in 12,86 naar de derde plek. Visser scherpte donderdag bij de finale van de Diamond League in Zürich haar Nederlands record aan tot 12,51.","intensity":0,"negativity":0,"cluster_id":23,"similar_texts":"text621"},{"id":"44","publisher":"NRC Handelsblad","date":"2021-09-13","url":"https://www.nrc.nl/nieuws/2021/09/12/in-italie-gaat-bijna-alles-verkeerd-voor-verstappen-a4058045#20210913-79802-301","title":"In Italië gaat bijna alles verkeerd voor Verstappen ","text":"Formule 1 Na de zege op Zandvoort volgde  een anticlimax op Monza.   Max Verstappen werd gestraft voor een crash met Lewis Hamilton. ,Het was een lange, eenzame wandeling voor Max Verstappen, nadat hij eenmaal uit zijn wrak was gestapt. Moederziel alleen, een minutenlange gang langs de halflege tribunes van het Autodromo Nazionale di Monza, terug naar de basis van zijn team, Red Bull. Het contrast met het oranjefeest in Zandvoort, een week eerder, kon niet groter. Even daarvoor was Verstappen keihard gecrasht – met en óver zijn grote concurrent Lewis Hamilton. Voorvleugel diep in het grind, de achterbanden op de halo boven de helm van Hamilton. „Hij liet me geen ruimte”, klonk het verschillende keren verontwaardigd uit de mond van de Nederlander. Tot overmaat van ramp kreeg Verstappen enkele uren na de Grand Prix van Italië te horen dat hij bij de start van de volgende race, over twee weken in Sotsji, drie plaatsen naar achteren wordt gezet. Zege voor Daniel RicciardoDe zege op Monza was uiteindelijk voor de Australiër Daniel Ricciardo, die het onverwachte cadeau extatisch vierde namens zijn team, McLaren. Tweede werd zijn Britse ploeggenoot Lando Norris. Het was de eerste Formule 1-zege voor McLaren sinds 2012 (Jenson Button in Brazilië), en voor het eerst sinds 2010 (Hamilton en Button in Canada) dat de Britse renstal de eerste twee plaatsen innam. In het seizoen 2021 lijkt alles anders. Onvoorspelbaarder dan in jaren – vol drama, met wekelijks nieuwe verrassingen. De wekelijkse clashes tussen Verstappen en Hamilton – en de regelmatige crashes – zijn telkens nieuwe hoofdstukken in het meeslepende verhaal van de twee snelste coureurs van dit seizoen. De kopmannen van Red Bull en Mercedes hadden het al vaker met elkaar aan de stok, met ‘Silverstone’, eind juli, als voorlopig dieptepunt. Althans, vanuit het perspectief van Verstappen. Toen reed Hamilton Verstappen van de baan, won zijn thuisrace en vierde dat uitbundig met zijn fans. Verstappen, die bij die crash lichtgewond raakte en naar het ziekenhuis moest voor controle, noemde de reactie van Hamilton toen „respectloos”. De gemoederen waren zondagmiddag op Monza beduidend minder verhit; vermoedelijk omdat beide kemphanen deze keer puntloos bleven en er niets veranderde in de strijd om het wereldkampioenschap. Hamilton vond dat hij niets verkeerd had gedaan en noemde de crash „ongelukkig”. Verstappen hield vol dat Hamilton hem te weinig ruimte had gegeven in de bocht. „Ik probeerde buitenom te gaan, maar hij bleef me maar de hele tijd afknijpen”, zei Verstappen bij Ziggo Sport. „Ik heb gewoon niet genoeg ruimte om die bocht te maken. Daardoor gingen we er allebei af. Je moet met twee man door die bocht komen, maar als eentje niet wil meewerken houdt het op.” Maar de stewards oordeelden dat Verstappen had moeten inhouden omdat hij voor de bocht achter Hamilton had gereden. Los van de crash was Verstappen ook ronduit ontevreden. „Er waren heel veel dingen die niet goed waren van onze kant. Ik had een slechte start, en onze strategie was ook slecht. Daar gaan we allemaal naar kijken, net als de slechte pitstop. Normaal zijn we daar heel goed in.” Verstappen zag zijn voorsprong in het klassement op Hamilton wel met twee punten groeien tot vijf, op basis van zijn tweede plaats in de kwalificatierace, zaterdag. Die sprint leverde Verstappen twee punten extra op. Geen vruchtbare grondMonza, de temple of speed genoemd vanwege de lange rechte stukken en de hoge snelheden die er worden gehaald, is voor Verstappen nooit vruchtbare grond geweest. Nimmer haalde hij er het podium, een vijfde plaats was tot nu toe het hoogst haalbare. En ook dit keer werd het voor de leider in het WK-klassement, een week na zijn triomftocht langs de uitpuilende tribunes van Zandvoort, geen weekend om lang bij stil te staan. Hoewel Verstappen van poleposition had mogen starten ging er veel mis bij hem en bij Red Bull. Al direct bij de start werd hij gepasseerd door Ricciardo. Maar bij de pitstop van Verstappen, kort na Ricciardo, ging van alles mis bij de bandenwissel van Red Bull Racing. Door problemen bij een voorband duurde die ruim elf seconden, waar iets meer dan twee seconden de norm is bij de Oostenrijkse renstal. Daar was de race feitelijk al verloren voor Verstappen.\n\nEen versie van\n\ndit artikel\n\nverscheen ook in\n\nNRC Handelsblad\n\nvan 13 september 2021\n\nEen versie van\n\ndit artikel\n\nverscheen ook in\n\nNRC in de ochtend\n\nvan 13 september 2021","intensity":0,"negativity":1,"cluster_id":48,"similar_texts":"text488"},{"id":"45","publisher":"De Volkskrant","date":"2021-09-14","url":"https://krant.volkskrant.nl/titles/volkskrant/7929/publications/1359/articles/1445224/8/1","title":"In vaste dienst bij Uber? Niet alle chauffeurs zien dat zitten","text":"### Reportage: Taxi-app moet zzp'ers in loondienst nemen\n\nChauffeur Mustapha (33) windt er vanachter het stuur van zijn Volkswagen Golf geen doekjes om: hij is verslaafd aan de Uber-app. Vorige ramadan bijvoorbeeld, zat hij na een lange werkdag eindelijk een hapje te eten, zag hij ineens dat de rittarieven rond Schiphol door het dak gingen. De vlek in zijn Uber-app werd roder en roder. 'Ik werd helemaal gek', vertelt hij. 'Dus ik racen naar Schiphol. En wat denk je? Vlek weg. Kon ik weer naar huis, niks verdiend.'  \n  \nVolgens een uitspraak van de Amsterdamse rechtbank van maandag kan Mustapha binnenkort afkicken. In plaats van een wisselend tarief per rit, moeten hij en de circa 4.000 andere Nederlandse Uber-chauffeurs voortaan een vast uurloon krijgen conform de taxi-cao. Evenals vakantiedagen en pensioenopbouw. Chauffeurs kunnen zelfs met terugwerkende kracht achterstallig loon eisen.  \n  \nIn een rechtszaak die vakbond FNV aanspande, oordeelde de rechter maandag dat chauffeurs niet moeten worden gezien als zzp'ers, zoals Uber zelf betoogt, maar als werknemers. Ze bepalen namelijk niet hun eigen tarieven en arbeidsvoorwaarden en werven niet hun eigen klanten, dat doet de app.  \n  \n'De rechtsverhouding tussen Uber en de chauffeurs voldoet aan alle kenmerken van een arbeidsovereenkomst', aldus de kantonrechters. 'Zodra de chauffeurs gebruikmaken van de app zijn zij onderworpen aan de werking van het door Uber ontworpen en eenzijdig door Uber te wijzigen algoritme.'\n\nDeliveroo\n\nDe uitspraak is de tweede zege die de FNV in de rechtszaal boekt op een grote speler uit de platformeconomie. Eerder dit jaar oordeelde het Amsterdamse hof dat ook de maaltijdbezorgers van Deliveroo recht hebben op een arbeidsovereenkomst.  \n  \nDe vakbond spreekt van 'een grote overwinning voor chauffeurs'. Maar een middagje 'Uberen' in Amsterdam leert dat zij niet onverdeeld enthousiast zijn. 'Als we in dienst moeten, stop ik morgen nog', zegt de 45-jarige Achmed terwijl hij zijn Toyata Prius door de smalle straten van de Pijp stuurt. Hij werkte hiervoor 14 jaar lang als administratief medewerker in loondienst en nu geniet hij van de vrijheid van het zzp-schap. 'Het is een rotbaan hoor, maar als mijn zoon of dochter zegt: papa, kom naar huis, ga ik offline.'  \n  \nDat betekent wel dat hij 's ochtends vroeg moet opstaan om nog vier uur bij te beunen in de krantenbezorging. Want met Uber kun je best 4.000 euro in de maand verdienen (exclusief lease-, benzine- en verzekeringskosten) maar dan moet je wel 'gedisciplineerd' zijn en bereid om op ongezette tijden in de auto te springen, zegt Mustapha. Bijvoorbeeld tijdens hoosbuien of feestdagen als de tarieven omhoog gaan. In de weekendnachten zit ook 'het gouwe geld'. Helemaal als een kroegtijger de auto onderkotst, dan krijgt een chauffeur 250 euro extra.  \n  \nChauffeur Aouab (23) hoort maandagmiddag voor het eerst over het vonnis. Hij haalt zijn schouders op. 'Ik vind dit werk eigenlijk wel prima zo.' Al merkte hij tijdens de coronacrisis wel de keerzijde van dat vrije zzp-bestaan: zijn inkomen verdampte. 'Het was strugglen, ik verdiende maar 60 euro per dag voor een hele dag rijden. Terwijl alleen mijn verzekering al 360 euro was.'  \n  \nHoewel het vonnis van de rechtbank 'uitvoerbaar bij voorraad' is, betekent dat volgens hoogleraar arbeidsrecht Evert Verhulp van de Universiteit van Amsterdam niet dat alle chauffeurs vanaf vandaag op de loonlijst staan. Zij moeten met dit vonnis in de hand zelf naar het Europese hoofdkantoor van Uber in Amsterdam stappen om hun recht op een cao-loon op te eisen. En dat is geen van ondergevraagde chauffeurs vooralsnog van plan. Omdat ze vaak geen sociale premies betalen, denken ze als zelfstandige meer te verdienen dan in loondienst.  \n  \nOok vanuit Uber verwacht Verhulp de nodige weerstand. Een woordvoerder van het techbedrijf liet maandag al weten dat het in hoger beroep gaat. 'En Uber heeft in het buitenland de naam zich niet te houden aan uitspraken van rechters', aldus Verhulp. Toen het hooggerechtshof in het Verenigd Koninkrijk oordeelde dat de Britse chauffeurs gekwalificeerd moesten worden als 'workers' (een categorie die tussen werknemer en zzp'er in zit) voerde het weliswaar een minimumloon in, maar alleen over de tijd dat chauffeurs daadwerkelijk ritten rijden. Niet voor de momenten waarop ze zijn ingelogd op het platform maar stilstaan, zoals de rechter wilde.\n\nWetsvoorstel\n\nIn Amerika ging het bedrijf nog een stapje verder. Nadat de rechter in thuisstaat Californië had bepaald dat Uber en concurrent Lyft op basis van nieuwe arbeidsmarktwetgeving hun chauffeurs in dienst moesten nemen, schreven die bedrijven zélf een wetsvoorstel. Dat werd tijdens de presidentsverkiezingen, na een campagne van 200 miljoen dollar, voorgelegd aan de inwoners van de staat. Met succes: 58 procent stemde voor.  \n  \nWat de uitwerking van het vonnis voor de chauffeurs ook wordt: Mustapha denkt het niet meer mee te maken. Toen het Uber-werk tijdens de coronacrisis stil kwam te liggen, is hij parttime aan de slag gegaan bij Jeugdzorg. Naar verwachting zal hij daar binnenkort fulltime aan het werk kunnen. Al sluit hij niet uit dat hij soms misschien toch nog even inlogt op de app. Het blijft toch een verslaving.","intensity":1,"negativity":0,"cluster_id":51,"similar_texts":"text97"},{"id":"46","publisher":"Trouw","date":"2021-09-13","url":"https://krant.trouw.nl/titles/trouw/8321/publications/1353/articles/1444511/12/2","title":"Iran doet concessie over IAEA-camera's","text":"De camera's die in Irans nucleaire installaties hangen mogen nog even blijven draaien. Die toezegging deed Iran gisteren aan Rafael Grossi, het hoofd van het Internationale Atoomagentschap IAEA, dat toeziet op Irans nucleaire activiteiten. De geheugenkaarten in de camera's, die alle beelden opslaan voor latere inspectie, dreigden vol te raken en moesten dringend worden vervangen - iets wat Iran lange tijd weigerde. Maar gisteren ging het land toch akkoord, om een diplomatieke crisis te voorkomen.  \n  \nVorige week bracht het IAEA twee rapporten naar buiten die Iran beschuldigden van het belemmeren van het werk van de atoomwaakhond. Zo zou Iran nog altijd geen duidelijkheid hebben verschaft over sporen van uranium die het IAEA begin dit jaar aantrof op verschillende locaties waarvan Iran niet had aangegeven dat het daar uranium verrijkte. En het zou het agentschap verbieden om de geheugenkaarten in de inspectiecamera's te vervangen.  \n  \nHet toezicht dat het IAEA houdt op de nucleaire installaties van Iran werd vastgelegd in het nucleaire akkoord dat het land in 2015 met de Verenigde Staten sloot. Met deze deal gingen de VS akkoord met het opheffen van de sancties die het aan Iran had opgelegd, en in ruil zou Iran de nucleaire activiteiten aan banden leggen. Sinds de Amerikaanse oud-president Trump zich in 2018 terugtrok uit de deal en nieuwe sancties aankondigde, heeft Iran stelselmatig de gemaakte afspraken naast zich neer gelegd.  \n  \nSinds begin dit jaar heeft Iran ook het IAEA verboden onaangekondigde inspecties uit te voeren. De beelden die de camera's maken zijn een van de weinige manieren waarop er nog informatie vanuit de nucleaire installaties wordt verzameld. Het atoomagentschap heeft echter geen directe toegang tot de beelden; die worden in Iran opgeslagen. Pas wanneer er een nieuw nucleair akkoord tussen de VS en Iran is gesloten zullen de beelden worden overhandigd aan het IAEA.  \n  \nDe onderhandelingen over een nieuw nucleair akkoord begonnen afgelopen april, maar sinds het aantreden van Irans nieuwe president Ebrahim Raisi liggen ze grotendeels stil. De Iraanse minister van buitenlandse zaken Hossein Amirabdollahian liet vorige week weten dat het nog twee of drie maanden kan duren voordat de nieuwe regering klaar is om de onderhandelingen te hervatten. De Amerikaanse buitenlandminister Blinken zei dat de tijd dringt, en dat het geduld van de VS 'niet oneindig' is.  \n  \nVandaag begint een bijeenkomst van de raad van bestuur van het IAEA, bestaand uit 35 landen, waar het nucleaire akkoord besproken zal worden. Naar verluidt willen sommige westerse landen een resolutie aannemen die de houding van Iran bekritiseert, een stap die de diplomatieke verhouding nog verder kan verzuren.  \n  \nde geheugenchips in de camera's in Irans nucleaire installaties mag vervangen.","intensity":0,"negativity":0,"cluster_id":18,"similar_texts":"text168"},{"id":"47","publisher":"NRC Handelsblad","date":"2021-09-13","url":"https://www.nrc.nl/nieuws/2021/09/13/nucleair-akkoord-iran-en-vn-atoomagentschap-maken-afspraken-over-toezicht-a4058094#20210913-79802-114","title":"Iran en VN-atoomagentschap maken afspraken over toezicht","text":"Iran en het Internationaal Atoomenergieagentschap (IAEA) van de Verenigde Naties hebben afspraken gemaakt over het onderhoud van de apparatuur, zoals camera’s, waarmee toezicht wordt gehouden op nucleaire locaties in het land. De geheugenkaarten in die apparatuur moeten elke drie maanden worden uitgelezen om te voorkomen dat ze vol raken en er hiaten in het toezicht ontstaan. IAEA-topman Rafael Grossi was dit weekeinde naar Teheran afgereisd, aan de vooravond van een bijeenkomst van het IAEA waar westerse landen dreigden met een resolutie die Iran zou kritiseren omdat het land het toezicht op zijn nucleaire activiteiten zou tegenwerken. Dat zou de indirecte gesprekken over hervatting van het nucleaire akkoord uit 2015 bemoeilijken. Volgens dat akkoord zou Iran zijn nucleaire activiteiten beperken, in ruil voor het opheffen van economische sancties. Onder president Trump stapten de VS in 2018 uit het pact; zijn opvolger Joe Biden wil de afspraken herinvoeren. Iran eist dat eerst de onder Trump ingevoerde Amerikaanse economische sancties tegen het land van tafel gaan.De informele gesprekken tussen de Verenigde Staten en Iran om het akkoord nieuw leven in te blazen verlopen moeizaam. Grossi noemde de nu gedane toezeggingen zondag bij zijn terugkeer op het vliegveld van Wenen „geen permanente oplossing, maar een maatregel om tijd te winnen voor diplomatie.” (NRC)\n\nEen versie van\n\ndit artikel\n\nverscheen ook in\n\nNRC Handelsblad\n\nvan 13 september 2021","intensity":0,"negativity":0,"cluster_id":18,"similar_texts":"text587"},{"id":"48","publisher":"De Telegraaf","date":"2021-09-14","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/cb882dec2065906bfa6a8ad8a0156ff9/web/OPS/cciobjects.json&hash=01688b483cd09ce6c36c#/pages/48-49","title":"Joodse trainer wordt vernoemd","text":"Joodse trainer wordt vernoemd\n\nHet nieuwe Árpád Weiszpad.\n\neigen foto  \n\n\nDORDRECHT De vermoorde Joodse voetbaltrainer Árpád Weisz krijgt een wandelpad naar zich vernoemd in het Weizigtpark in Dordrecht.\n\nDe Stichting Stolpersteine diende twee maanden geleden het verzoek in om de naam van de voormalige trainer van DFC te verbinden aan een nog naamloos pad in het park dat dichtbij het toenmalige onderkomen van de voetbalclub aan de Markettenweg ligt. Het college heeft bekend gemaakt dat de straatnaambordjes' Árpád Weiszpad’ op korte termijn worden geplaatst. Weisz vluchtte kort voor het begin van de Tweede Wereldoorlog met zijn gezin naar ons land. Hij werd in 1939 trainer van DFC, maar werd drie jaar later samen met zijn vrouw en twee kinderen naar Auschwitz vervoerd.","intensity":0,"negativity":0,"cluster_id":12,"similar_texts":"text281"},{"id":"49","publisher":"De Telegraaf","date":"2021-09-14","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/cb882dec2065906bfa6a8ad8a0156ff9/web/OPS/cciobjects.json&hash=906c8ba0728b5f3dfaeb#/pages/32","title":"Krap jasje knelt nu al","text":"Krap jasje knelt nu al\n\nFeyenoord-coach Arne Slot overziet de training in het stadion van Maccabi Haifa, waar hij dinsdagavond niet kan beschikken over Alireza Jahanbakhsh\n\nfoto ANP/HH\n\n❮❯\n\nMet wellicht smalste selectie ooit gaat Feyenoord zware maanden in \n\nAMSTERDAM Met het bezoek aan Israël voor de eerste groepswedstrijd in de Conference League tegen Maccabi Haifa (aanvang 16.30 uur) begint voor Feyenoord een superintensieve periode met 23 wedstrijden in drie maanden tijd. En dat met de volgens trainer Arne Slot smalste selectie die Feyenoord misschien wel ooit heeft gehad.\n\nMet zo’n smalle groep is iedere afwezige er een te veel en dus levert de absentie van Alireza Jahanbakhsh de Feyenoord-trainer direct hoofdbrekens op. De Iranees is vanwege politieke redenen niet inzetbaar in het tweeluik met de Israëliërs, omdat hij daarmee in eigen land grote problemen zou krijgen. Slot stond in Haifa pal achter het besluit van de clubleiding om Jahanbakhsh niet in dat lastige parket te brengen, maar baalt als een stekker dat hij een belangrijke schakel moet missen bij de zware aftrap van de groepsfase.\n\nOmdat de nieuwe buitenspeler Reiss Nelson een overbelastingsblessure heeft opgelopen, zijn de smaken qua buitenspelers op en moet Slot direct weer gaan schuiven in zijn elftal. Er zijn twee opties erkende de Feyenoord-trainer. Bryan Linssen naar de flank halen en last-minute-versterking Cyriel Dessers meteen laten debuteren in de spits. Gezien het geringe aantal wedstrijdminuten dat de Belgische aanwinst in de benen heeft dit seizoen, zou de eerder beproefde optie met Jens Toornstra hangend op rechts en Fredrik Aursnes als extra middenvelder ook uit de bus kunnen rollen.\n\nWaar zijn voorganger Dick Advocaat nog wel eens zijn beklag deed over de gebrekkige mogelijkheden van Feyenoord, daar heeft Slot zich tot op heden zeer begripvol opgesteld. De smalle groep is het directe gevolg van bewust gemaakte keuzes, doceerde Slot in Haifa. ,,Als je veel spelers laat gaan, komt er geld vrij. Dat kun je op twee manieren investeren. Door nieuwe spelers te halen. Of je kunt ervoor kiezen om de contracten van de spelers die je hebt – en die we met elkaar heel talentvol vinden en voor veel geld willen verkopen – open te breken. Helaas kun je bij Feyenoord niet beide doen. We hebben de keuze gemaakt om de contracten open te breken en we hopen en verwachten dat dat goed is voor de lange termijn, omdat we dan spelers voor veel geld kunnen verkopen.”\n\nHet werkkapitaal van Feyenoord om hiaten in de selectie op te vullen was deze zomer gering, maar Slot is niet ontevreden over het resultaat met Marcus Pedersen, Gernot Trauner, Guus Til, Jahanbakhsh, Aursnes, Dessers en Nelson als nieuwe veldspelers. ,,Als je ziet dat je Steven Berghuis voor relatief weinig geld hebt moeten verkopen gezien de waarde die hij voor Feyenoord had en hoe we dat kleine beetje geld geïnvesteerd hebben in een aantal spelers dat waarde heeft voor Feyenoord, dan vind ik dat ook dat heel goed is gegaan”, aldus Slot, die zijn ogen niet sluit voor de keerzijde. ,,Het heeft wel als consequentie dat we qua ervaring op het hoogste niveau de smalste Feyenoord-selectie van misschien wel de hele historie, maar zeker van de afgelopen vijf à tien jaar hebben.”\n\nMet het oog daarop is Slot enorm opgelucht, dat de belangrijke defensieve pijler Marcos Senesi na een blessureperiode weer kan spelen in Haifa. En dat ook Lutsharel Geertruida na een maandenlange herstelperiode weer is aangesloten. ,,Ik ben heel blij dat Lutsharel er zoveel energie in heeft gestopt om sneller dan verwacht terug te keren, want nu heb ik met hem en Ramon (Hendriks, red.) twee verdedigers op de bank zitten. Anders hadden we er maar eentje gehad.” En daarmee maakte Slot nog maar eens duidelijk hoe krap het jasje is, waarmee Feyenoord de komende superintensieve maanden ingaat.\n\nSlot verdedigt in Haifa bewust gemaakte keuzes","intensity":1,"negativity":0,"cluster_id":28,"similar_texts":"text226"},{"id":"50","publisher":"De Telegraaf","date":"2021-09-13","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/2c00826d7ec9be7515327ef89212a4a4/web/OPS/cciobjects.json&hash=18a7e9a775a20b56bb92#/pages/8","title":"Kritiek op prijs ’boegbeeld’ Bult","text":"Kritiek op prijs ’boegbeeld’ Bult\n\nUit handen van Hannelise Tvedt (r.), commandant en geestelijk leider van het Leger des Heils, ontvangt Marga Bult de Majoor Bosshardtprijs tijdens het Kunst & Theater Gala. \n\nFoto ANP/HH\n\nNa een oproep ging Marga Bult werken in een zorghotel voor coronapatiënten in Noord-Brabant.\n\nFoto Rias Immink\n\n❮❯\n\nZangeres niet onomstreden in coronatijd \n\nVan onze redactie Privé\n\nAmsterdam Op sociale media is flink wat ophef ontstaan over het feit dat de Majoor Bosshardtprijs dit jaar is toegekend aan Marga Bult. De zangeres ontving de prijs door haar oude baan als verpleegkundige weer op te pakken tijdens de coronacrisis, maar volgens veel twitteraars is dit onterecht.\n\nVolgens de jury, die unaniem besloot om de prijs aan Bult toe te kennen, vertegenwoordigt de zangeres met haar werkzaamheden symbolisch alle vrijwilligers die zich hebben ingezet tijdens de coronacrisis. Bult werkte na een oproep in een zorghotel voor coronapatiënten in Noord-Brabant.\n\nVerschillende twitteraars vinden dat Bult ’desinformatie’ en ’complottheorieën’ verspreidt over het coronavirus, iets dat volgens hen niet bij de prijs zou passen. Bult heeft zich regelmatig kritisch uitgelaten over het corona- en vaccinatiebeleid. Ook liet de zangeres zich niet vaccineren.\n\nBult is niet blij met de kritiek die ze over zich heen krijgt na het ontvangen van de prijs. ’Het Leger des Heils draagt deze op aan al het zorgpersoneel in NL, kom je thuis en ziet deze vreselijke, hatelijke reacties van mensen’, schrijft ze op Twitter. ’Waarom doen mensen dit? Zo #respectloos.’ Tegelijk zijn er ook veel twitteraars die haar een hart onder de riem steken en haar aanraden zich niets van de kritiek aan te trekken. \n\nAan De Telegraaf laat ze weten dat ze „echt droevig is over de ontstane deining.”\n\n„Het Leger des Heils zag mij als boegbeeld voor de herintreders, het zorgpersoneel en alle vrijwilligers tijdens de coronacrisis. Ik heb de prijs ook aan hen opgedragen en dan is het erg vervelend te moeten constateren dat dat gepaard gaat met allerlei discussies en hatelijkheden. Doodzonde en erg jammer.”\n\nDe majoor Bosshardtprijs is in het leven geroepen om het werk van majoor (eigenlijk luitenant-kolonel) Alida Bosshardt te herdenken en wordt sinds 2006 jaarlijks uitgereikt. Ze was officier bij het Leger des Heils en eind vorige eeuw het gezicht van de liefdadigheidsinstelling.\n\nVoorstander\n\nIn een reactie zegt het Leger des Heils de ophef te betreuren en juist voorstander te zijn van vaccinatie. „Als zorgorganisatie nemen wij het coronavirus zeer serieus en zijn we bovendien groot voorstander van vaccinatie.”\n\nBult kreeg volgens het Leger des Heils de prijs „vanwege haar onbaatzuchtige hulp en inzet binnen de zorg op een moment dat dit heel hard nodig was. Daarmee staat zij voor ons symbool voor iedereen die de afgelopen periode keihard heeft gewerkt om de coronapandemie onder controle te krijgen.”\n\nLeger des Heils: ’Vanwege haar hulp en inzet binnen de zorg’","intensity":0,"negativity":1,"cluster_id":25,"similar_texts":"text313"},{"id":"51","publisher":"De Telegraaf","date":"2021-09-14","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/cb882dec2065906bfa6a8ad8a0156ff9/web/OPS/cciobjects.json&hash=1f964c05d6f700b0796e#/pages/2-3","title":"Kruien van witte goud gevaarlijk","text":"Kruien van witte goud gevaarlijk\n\nChef Jan Janse van de Zeehavenpolitie krijgt tijdens een gesprek met De Telegraaf een appje. „Er zijn net weer negen uithalers gepakt in de haven.” Even later vertelt hij dat de uithalers 112 belden omdat ze dreigden te stikken in de gesloten container. \n\nFoto \n\nRoel Dijkstra \n\nVan een onzer \n\nverslaggevers \n\nRotterdam Het klinkt allemaal erg aanlokkelijk. Even het haventerrein op, wat tassen ophalen en terugrennen. En dat voor bedragen variërend van duizend tot tienduizenden euro. Maar zo simpel is het niet. Aan het kruien van het witte goud kleven enorme risico’s.\n\nMaandagmiddag krijgt chef Jan Janse van de Zeehavenpolitie tijdens een gesprek met De Telegraaf over het uithalersprobleem een appje. „Er zijn net weer negen uithalers gepakt in de haven”, zegt hij. Luttele minuten later vertelt hij dat de uithalers het noodnummer 112 belden omdat ze dreigden te stikken in de gesloten container.\n\nIn juli 2019 lieten twee Belgische twintigers zich opsluiten in een container om vervolgens vervoerd te worden naar een locatie op het haventerrein van Antwerpen. Daar slopen ze naar een container waarin tussen een lading steenkolen zakken cocaïne waren verstopt. Door een hittegolf die België tartte, was de container veranderd in een sauna.\n\nToen de twee dreigden te bezwijken en per telefoon de opdrachtgever vroegen het uithalen af te blazen, reageerde die onverbiddelijk. Eerst een foto van tassen coke en dan pas weg. Opgeven was geen optie. Uiteindelijk gingen ze bijna knock-out en belden het noodnummer van de politie. Die redde de mannen van de dood. Ze kregen op de koop toe forse straffen opgelegd.\n\nIn juni van dat jaar verdween de 26-jarige Rotterdammer Mohammed Anaya. Hij haalde partijen cocaïne van het haventerrein in Rotterdam en werkte voor grote criminele organisaties. Anaya was eerder veroordeeld als ’uithaler’. Kort nadat hij vrijkwam, verdween hij. De politie houdt er rekening mee dat Anaya slachtoffer werd van een afrekening die het gevolg was van zijn werkzaamheden.\n\nDe uithalers worden moeiteloos gerekruteerd door de cokemaffia. Net als jonge criminelen die zich laten inhuren om doelwitten te bespioneren of af te schieten, of woningen onder vuur te nemen. Er zijn duizenden van dit soort soldaten. Gedreven door geldzucht en status laten ze zich verleiden.\n\nDe uithalers worden moeiteloos gerekruteerd door cokemaffia","intensity":0,"negativity":1,"cluster_id":39,"similar_texts":"text502"},{"id":"52","publisher":"De Telegraaf","date":"2021-09-14","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/cb882dec2065906bfa6a8ad8a0156ff9/web/OPS/cciobjects.json&hash=9f49d34e73dc11c22c66#/pages/4-5","title":"Laagste aantal positieve coronatests sinds 5 juli","text":"Laagste aantal positieve coronatests sinds 5 juli\n\n1777 gevallen gemeld bij RIVM\n\nBILTHOVEN Tussen zondagochtend en maandagochtend zijn 1777 positieve coronatests geregistreerd bij het RIVM. Voor het eerst sinds 5 juli, ruim twee maanden geleden, zijn er minder dan 2000 nieuwe gevallen in een dag tijd. Volgens het RIVM zijn er geen aanwijzing voor een verstoring bij het doorgeven van de testuitslagen.\n\nHet is op zich gebruikelijk dat er op maandagen minder meldingen van positieve tests zijn dan later in de week. Dat komt omdat minder mensen zich in het weekend laten testen. De beide voorgaande maandagen waren er ruim 2100 nieuwe gevallen en de twee maandagen daarvoor ongeveer 2300.","intensity":0,"negativity":0,"cluster_id":3,"similar_texts":"text495"},{"id":"53","publisher":"Trouw","date":"2021-09-14","url":"https://krant.trouw.nl/titles/trouw/8321/publications/1354/articles/1445225/10/2","title":"Laagste aantal positieve tests in ruim twee maanden","text":"### Daling\n\nEen dag voor de persconferentie van de demissionaire premier Mark Rutte en minister van volksgezondheid Hugo de Jonge is het aantal positieve coronatests gedaald tot 1777. Daarmee zijn er voor het eerst in ruim twee maanden minder dan 2000 nieuwe gevallen in een dag tijd. Volgens het RIVM zijn er geen aanwijzingen voor een verstoring bij het doorgeven van de testuitslagen.  \n  \nHet is op zich gebruikelijk dat er op maandagen minder meldingen van positieve tests zijn dan later in de week. Dat komt doordat minder mensen zich in het weekend laten testen. De beide voorgaande maandagen waren er ruim 2100 nieuwe gevallen en de twee maandagen daarvoor ongeveer 2300.  \n  \nDat laat zien dat de daling nog altijd doorzet, ondanks de opening van scholen en het najaar dat eraan komt. In de afgelopen zeven dagen kreeg het RIVM 16.433 meldingen van positieve tests, gemiddeld 2348 per dag; het laagste niveau sinds half augustus.  \n  \nIn Amsterdam kwamen 123 besmettingen aan het licht, het laagste aantal voor de hoofdstad sinds 2 augustus. Rotterdam registreerde 100 positieve tests. In Den Haag kregen 88 mensen te horen dat ze het virus onder de leden hebben en in Utrecht waren er 47 positieve tests. In 84 gemeenten testte geen enkele inwoner positief.  \n  \nDe regio Amsterdam-Amstelland heeft naar verhouding de meeste gevallen. In en rond de hoofdstad zijn in de afgelopen zeven dagen 144 op elke 100.000 inwoners positief getest. Daarna volgen Friesland (141 per 100.000), Rotterdam-Rijnmond (140), Flevoland (128) en Haaglanden (127).  \n  \nHet aantal coronapatiënten in de Nederlandse ziekenhuizen nam iets toe, na twee dagen van dalingen. In totaal liggen er nu 658 patiënten in het ziekenhuis met Covid-19. Dat zijn er 18 meer dan zondag. Het Landelijk Coördinatiecentrum Patiënten Spreiding gaf eerder al aan dat de instroom van coronapatiënten stabiel is en dat dit de komende tijd waarschijnlijk zo blijft met mogelijk zelfs een kleine daling.","intensity":0,"negativity":0,"cluster_id":3,"similar_texts":"text109"},{"id":"54","publisher":"Algemeen Dagblad","date":"2021-09-14","url":"https://krant.ad.nl/titles/algemeendagblad/7908/publications/26127/articles/1445226/6/2","title":"Landsadvocaat zet stikstofdiscussie verder op scherp","text":"In Den Haag stapelen de plannen en voorstellen zich op om boeren uit te kopen. Vrijwillig én verplicht. Nu ligt er een advies van de landsadvocaat.  \n  \nPeter Winterman Jan Hoedeman  \n  \nDen Haag  \n  \nWaarom onteigenen als je ook meteen de vergunningen van een boer kunt intrekken? Dat is in het kort de redenering van landsadvocaat Hans Besselink in een advies aan het ministerie van Landbouw. Hij schetst het juridische pad om zogenoemde piekbelasters uit te kopen: boerenbedrijven die veel stikstof uitstoten in de buurt van natuurgebieden.  \n  \nNa het intrekken van een vergunning 'kan nog worden gediscussieerd over de hoogte van nadeelcompensatie, en/of verwerving van gronden en gebouwen', schrijft Besselink in zijn advies, gedateerd op 25 augustus, dat door deze krant is ingezien. Vrij vertaald: onteigening kan véél te lang duren, de schade van een boer kan ook worden vergoed ná het stopzetten van een bedrijf.  \n  \nVolgens Besselink is dat mogelijk op basis van lid 2 van artikel 5.4 in de natuurbeschermingswet. 'Met intrekking kan snel een effectief resultaat worden bereikt: minder depositie', aldus de landsadvocaat. Want als de stikstofneerslag in natuurgebieden afneemt, kunnen woning- en wegenbouwprojecten doorgaan, is de gedachte.  \n  \nVorige week bleek al dat het kabinet scenario's liet doorrekenen, waarbij vele miljarden euro's naar het uitkopen van boeren gaan. Tot nu toe lag de nadruk op vrijwillig stoppen, maar in die scenario's wordt ook geld apart gezet voor het onteigenen van boeren. ,,Onteigening is altijd een laatste middel'', reageerde demissionair minister Carola Schouten (Landbouw) vorige week dinsdag in de Tweede Kamer. ,,Het was de Kamer zelf die mij vroeg om bijvoorbeeld piekbelasters op te kopen.''  \n  \nEen woordvoerder van Schouten zegt dat het ministerie inmiddels 'de nodige adviezen' heeft gekregen. ,,Zoals gezegd brengen we in kaart wat stappen kunnen zijn voor de verdere stikstofaanpak. Deze exercitie loopt nog.''  \n  \nVerwacht wordt dat een nieuw kabinet knopen moet doorhakken over de stikstofaanpak.","intensity":0,"negativity":1,"cluster_id":56,"similar_texts":"text73"},{"id":"55","publisher":"Algemeen Dagblad","date":"2021-09-14","url":"https://krant.ad.nl/titles/algemeendagblad/7908/publications/26127/articles/1445226/1/1","title":"Landsadvocaat: Pak boer vergunning af","text":"### 'Stikstofcrisis vergt rigoureuze maatregel'\n\nOm de stikstofcrisis in de buurt van natuurgebieden snel op te lossen, zijn volgens de landsadvocaat rigoureuze maatregelen nodig. In een advies aan het departement stelt landsadvocaat Hans Besselink dat de overheid niet moet aarzelen om vergunningen van boeren in te trekken als hun bedrijven de stikstofnormen ver overschrijden.  \n  \nBij het intrekken van een vergunning moet een veehouder vrijwel direct stoppen met boeren. Daarmee gaat die maatregel veel verder dan onteigening, waarbij het nog jaren kan duren tot een boerderij is opgedoekt. Volgens Besselink 'zal onteigening niet tot een snel resultaat leiden', maar 'intrekking van vergunningen kan dat wél.'  \n  \nBesselink schrijft dit in een brief aan het ministerie, ingezien door deze krant. De landsadvocaat reageert op een niet-openbare notitie waarin plannen staan om het mes te zetten in de veehouderij rond natuurgebieden.  \n  \nDat is nodig om de stikstofuitstoot te verlagen en zo woning- en wegenbouwprojecten mogelijk te maken die nu spaak dreigen te lopen. 'In de notitie zie ik dat vooral wordt aangestuurd op vrijwillige opkoop van bedrijven', schrijft Besselink.  \n  \nVolgens de landsadvocaat is echter grote(re) spoed nodig om op sommige plekken huizen of wegen te kunnen bouwen. Vrijwillig uitkopen heeft dan geen zin, zegt hij. 'Naar mijn mening is het dan ook onontkoombaar om ook al direct in te zetten op niet-vrijwillige beëindiging van piekbelasters.'  \n  \nHet intrekken van vergunningen wordt gezien als 'een nucleaire optie' ofwel de zwaarst denkbare maatregel. ,,Voor veel boeren is hun vergunning heilig, daar moet je niet aankomen'', zegt de Leidse stikstofhoogleraar Jan Willem Erisman. ,,Ik begrijp goed dat het ministerie op zoek is naar oplossingen voor de korte termijn. Maar ik voorzie dat de emoties bij boeren hierdoor alleen maar zullen oplopen.''  \n  \nEen woordvoerder van het ministerie bevestigt het bestaan van het advies. ,,De stappen voor de verdere stikstofaanpak brengen we nu in kaart. Er is nog geen besluitvorming.''  \n  \nP6","intensity":0,"negativity":2,"cluster_id":56,"similar_texts":"text75"},{"id":"56","publisher":"Trouw","date":"2021-09-13","url":"https://krant.trouw.nl/titles/trouw/8321/publications/1353/articles/1444511/4/2","title":"Leden voeren druk op formatie op","text":"### Partijcongres CDA Oproep tot verzoening\n\nDe leden van het CDA hebben tijdens het bijzondere partijcongres van afgelopen zaterdag de druk op de formatie opgevoerd. Zo moet volgens de achterban het afschaffen van het leenstelsel voor studenten een breekpunt worden tijdens de onderhandelingen over een nieuw kabinet.  \n  \nRuim 70 procent van de CDA-leden op het congres steunde dit voorstel van de jongerenafdeling van de partij. Vlak voor de stemming had de partijtop nog een beroep op de zaal gedaan om hier géén breekpunt van te maken. \"Over één ding geen misverstand, we willen van het leenstelsel af\", zei leider Wopke Hoekstra. Maar een breekpunt meegeven aan de Tweede Kamerfractie is volgens de partijtop 'een last meegeven'. Interim-voorzitter Marnix van Rij: \"Congressen onderhandelen niet aan de tafel van informateur Remkes.\"  \n  \nBijna 90 procent van de CDA-leden stemde in met de resolutie om in een nieuwe coalitie 'geen compromissen' te sluiten over voltooid leven. Het congres heeft nu uitgesproken dat het wetsvoorstel dat D66 hierover heeft ingediend 'indruist tegen de beginselen van de partij'. Hoekstra benadrukte daags voor het congres dat hij vindt dat dit een vrije kwestie is voor Kamerleden, waar ze zonder last over moeten kunnen stemmen.  \n  \nDe Kamerfractie van het CDA kreeg van het congres nog de dringende opdracht mee om Nederlandse IS-vrouwen en hun kinderen terug te halen uit Syrië. Een kleine meerderheid van de leden stemde voor, ondanks dat de partijtop dit afraadde. De resolutie werd ingediend door CDA-lid Ad Corten, die zich al maanden hardmaakt voor repatriëring. Zo stond hij al afgelopen april op de stoep van het CDA-partijkantoor om aandacht te vragen voor de kwestie. Het populaire ex-Kamerlid Chris van Dam benadrukte dat de kinderen geen blaam treft. Over de IS-vrouwen zei hij: \"Ja, het is eng om die vrouwen hiernaartoe te halen, maar soms moet je je angst overwinnen om het goede te doen.\" Zijn woorden werden met luid applaus ontvangen.  \n  \nOver het vervolg van de kabinetsformatie hield partijleider Hoekstra zich op de vlakte. In zijn toespraak benadrukte hij wel dat het CDA zich constructief zal opstellen. \"Natuurlijk heb je als fractie, na verloren verkiezingen, de aanvechting om de oppositie in te gaan. Om te herbronnen. Maar als wij als partij dan zeggen: wij doen per definitie niet mee, dan maken we het daarmee nog moeilijker.\" Vermoedelijk heeft Remkes vandaag weer nieuwe gesprekken met VVD, D66 en CDA.","intensity":0,"negativity":0,"cluster_id":33,"similar_texts":"text603"},{"id":"57","publisher":"NRC Handelsblad","date":"2021-09-13","url":"https://www.nrc.nl/nieuws/2021/09/13/abimael-guzman-1934-2021-leider-van-maoistische-guerrillabeweging-lichtend-pad-overleden-in-peruaanse-cel-a4058050#20210913-79802-112","title":"Leider van maoïstische guerrillabeweging Lichtend Pad overleden in  Peruaanse cel","text":"Abimael Guzmán, oprichter en leider van de Peruaanse maoïstische rebellenbeweging Lichtend Pad, is zaterdag op 86-jarige leeftijd in de gevangenis overleden. Dat heeft de Peruaanse regering bekendgemaakt. Zijn Sendero Luminoso was met name in de jaren tachtig actief en was een van de gewelddadigste guerrillabewegingen van het continent. Guzmán is volgens de autoriteiten overleden aan een „algemene infectie”.Guzmán, ooit professor filosofie, reisde in de jaren zestig naar China en raakte daar onder de indruk van de Culturele Revolutie van Mao. Terug in Peru richtte hij Lichtend Pad op in 1980, het jaar dat het land zijn eerste democratische verkiezingen hield na meer dan een decennium van militaire dictatuur. De rebellengroep verzette zich met geweld tegen democratisch gekozen politici.In de jaren negentig sloeg de autoritaire leider Fujimori de guerrilla hardhandig neer. Bij de strijd kwamen zeker 69.000 mensen om het leven, voornamelijk in het arme binnenland. Guzmán werd in 1992 in Lima gevangengenomen en tot levenslang veroordeeld.Sinds de jaren negentig wordt Lichtend Pad voornamelijk in verband gebracht met drugscriminaliteit. Eerder dit jaar zou het in een afgelegen gebied in het zuiden van Peru zeker achttien mensen om het leven hebben gebracht in aanloop naar de verkiezingen van juni. (AFP)\n\nEen versie van\n\ndit artikel\n\nverscheen ook in\n\nNRC Handelsblad\n\nvan 13 september 2021\n\nEen versie van\n\ndit artikel\n\nverscheen ook in\n\nNRC in de ochtend\n\nvan 13 september 2021","intensity":0,"negativity":0,"cluster_id":42,"similar_texts":"text314"},{"id":"58","publisher":"Trouw","date":"2021-09-14","url":"https://krant.trouw.nl/titles/trouw/8321/publications/1354/articles/1445225/2/6","title":"Longlist Sonja Barend Award bekend","text":"### personalia\n\nJanine Abbring, Humberto Tan, Matthijs van Nieuwkerk en Özcan Akyol behoren tot de kanshebbers voor de Sonja Barend Award. De prijs gaat jaarlijks naar het beste televisie-interview. Abbring maakt kans met haar interview met Alfred Birney, Tan voor zijn gesprek met Bibian Mentel, Van Nieuwkerk voor zijn interview met André van Duin en Özcan Akyol voor zijn gesprek met Paul Witteman. Andere kanshebbers zijn Kefah Allush, Twan Huys, Jorn Jonker, Margriet van der Linden, Cornald Maas, Mariëlle Tweebeeke en Jeroen Wollaars.","intensity":0,"negativity":0,"cluster_id":27,"similar_texts":"text225"},{"id":"59","publisher":"De Telegraaf","date":"2021-09-14","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/cb882dec2065906bfa6a8ad8a0156ff9/web/OPS/cciobjects.json&hash=79d17031a9be587c7ea7#/pages/32","title":"Maccabi-uitblinker Chery: ’Toornstra en Linssen beetje pesten’","text":"Maccabi-uitblinker Chery: ’Toornstra en Linssen beetje pesten’\n\nTjaronn Chery voelt zich thuis bij Maccabi.\n\ndoor Jeroen Kapteijns\n\nAMSTERDAM In het verleden gooide Feyenoord meerdere keren vergeefs een lijntje uit naar Tjaronn Chery. De Enschedeër trok de wijde wereld in en is nu een van de sterspelers van Maccabi Haifa, vandaag de tegenstander van de Rotterdammers in het eerste groepsduel van de Conference League (aanvang 16.30 uur).\n\nTrainer Arne Slot is beducht voor de kwaliteiten van Chery, die in het verleden werd opgeroepen voor Oranje zonder zijn debuut te maken en sinds dit jaar international van Suriname is. „Ik moet zeggen dat ik onder de indruk was van de beelden die ik van hem heb gezien, al wist ik dat eigenlijk al wel. Hij heeft echt een geweldige steekpass in huis. Die zet hij ook heel erg vaak in.”\n\nEen ander wapen van Chery (33) is zijn machtige vrije trap. Daarmee trof hij in het verleden als speler van FC Groningen al eens doel tegen Feyenoord. „Die vrije bal kan ik me zeker nog herinneren. Die zat er lekker in. Twee weken terug maakte ik er nog zo eentje. Misschien ga je er deze wedstrijd nog eentje zien”, klonk het vol bravoure vanuit Haifa.\n\nHet had niet veel gescheeld of Chery had die kunsten in De Kuip vertoond. „Toen ik vanuit FC Groningen werd verkocht aan Queens Park Rangers, had ik ook contact met Feyenoord. Dat is toen niet doorgegaan, maar er is altijd contact gebleven over en weer. Toen ik in China voetbalde, wilde Feyenoord me voor een jaar huren, maar dat is ook weer niet doorgegaan, omdat de Chinezen me niet wilden laten gaan. Achteraf is het misschien jammer geweest. Ik heb een mooie carrière gehad. Maar om bij een topclub in Nederland te spelen was ook wel mooi geweest.”\n\nChery treft bij Feyenoord twee oud-ploeggenoten. Met Jens Toornstra speelde hij samen bij ADO Den Haag en met Bryan Linssen bij FC Groningen. „Leuk om die jongens tegen te komen. Ik ga ze een beetje pesten”, knipoogt Chery.\n\nSinds zijn vertrek uit Nederland in 2005 zwierf Chery over de wereldbol: Queens Park Rangers in Londen, het Chinese Guizhou Henfeng Zhicheng, het Turkse Kayserispor en nu al voor het derde jaar Maccabi Haifa, waarmee hij afgelopen seizoen kampioen van Israël werd. „Ik ben nog steeds dezelfde speler als in Nederland. Alleen iets beter. Beetje meer ervaring. Ik heb veel meer wedstrijden in de benen. Je kunt Maccabi Haifa een beetje vergelijken met Feyenoord. De fans zijn hetzelfde als die van Feyenoord. Het is een topclub in Israël. Ik heb twee seizoenen op rij dubbele cijfers neergezet qua goals en assists. Ik geloof in mezelf en wil dat ook dit seizoen ook weer neerzetten. Ik zit wel goed hier.”","intensity":0,"negativity":1,"cluster_id":10,"similar_texts":"text227"},{"id":"60","publisher":"De Telegraaf","date":"2021-09-14","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/cb882dec2065906bfa6a8ad8a0156ff9/web/OPS/cciobjects.json&hash=8e8efbe473cc51b8fac3#/pages/32","title":"Makkelie aangesteld voor topper PSV-Feyenoord","text":"Makkelie aangesteld voor topper PSV-Feyenoord\n\nScheidsrechter Danny Makkelie fluit zondag in Eindhoven de eerste topper van dit seizoen in de Eredivisie. Koploper PSV neemt het vanaf 14.30 uur in het Philips-stadion op tegen Feyenoord. Makkelie heeft eerst dinsdag in de Champions League de leiding over de groepswedstrijd tussen de Franse club Lille en VfL Wolfsburg, de Duitse ploeg van trainer Mark van Bommel.\n\nPSV heeft als enige club in de Eredivisie na vier speelrondes de maximale score van 12 punten. Feyenoord staat op zes punten, maar speelde een duel minder.","intensity":0,"negativity":0,"cluster_id":9,"similar_texts":"text228"},{"id":"61","publisher":"Algemeen Dagblad","date":"2021-09-14","url":"https://krant.ad.nl/titles/algemeendagblad/7908/publications/26127/articles/1445226/36/5","title":"Makkelie leidt eerste topper","text":"Scheidsrechter Danny Makkelie fluit zondag in Eindhoven de eerste topper van dit seizoen tussen ploegen uit de traditionele top 3. Koploper PSV neemt het dan op tegen Feyenoord. Makkelie leidt vanavond in de Champions League de wedstrijd tussen Lille en VfL Wolfsburg. Serdar Gözübüyük is morgen de arbiter bij Manchester City - RB Leipzig.","intensity":0,"negativity":0,"cluster_id":9,"similar_texts":"text125"},{"id":"62","publisher":"De Volkskrant","date":"2021-09-14","url":"https://krant.volkskrant.nl/titles/volkskrant/7929/publications/1359/articles/1445224/31/1","title":"Met deze premier kan de koning van Marokko rustiger gaan slapen","text":"### Aziz Akhannouch\n\nZijn bankrekening doet alleen onder voor die van koning Mohammed VI, een vermogen dat oliemagnaat Aziz Akhannouch aanwendde om de verkiezingen in Marokko te winnen. Als premier moet Akhannouch helpen de nationale economie uit het coronaslop te trekken. Kritische Marokkanen wil hij 'heropvoeden'.  \n  \nHet was vrijdag in Fez een plechtige ceremonie en tegelijkertijd een onderonsje van boezemvrienden. Achter de goudkleurige deuren van zijn paleis benoemde koning Mohammed VI de winnaar van de parlementsverkiezingen, Aziz Akhannouch, tot zijn nieuwe premier. De twee kennen elkaar door en door: ruim twintig jaar geleden kwam Akhannouch al over de vloer, toen nog als adviseur van koning Hassan II.  \n  \nBeiden losten hun lotsbestemming in. Mohammed (58) volgde zijn vader op na diens dood en werd Mohammed VI, de koning wiens invloed in Marokko weinig grenzen kent. Ook Akhannouch (60) trad in de voetsporen van zijn vader, die met de handel in olie en gas een multinational op poten zette. Zoon Aziz breidde het bedrijf uit en werd een van de rijkste mannen van Afrika.  \n  \nDie financiële macht heeft hem nu tot het hoogste politieke ambt van zijn land gebracht. Als partijleider van de Nationale Vereniging van Onafhankelijken (RNI) won Akhannouch vorige week de Marokkaanse parlementsverkiezingen, met 102 van de 395 zetels. Voor een meerderheid heeft Akhannouch de steun nodig van minstens twee andere partijen, maar die formatie zal geen Nederlandse toestanden opleveren. Verreweg de meeste partijen volgen de lijn die zijn RNI ook volgt: de lijn van de koning.  \n  \nAkhannouch neemt het premierschap over van de PJD, die sinds 2011 de regeringsleider leverde. De islamistische PJD had weinig praktische macht - uiteindelijk bepaalt Mohammed VI, ministers hebben zijn beleid uit te voeren -, maar waagde het af en toe inhoudelijk stelling te nemen tegen het paleis. Dat is de PJD duur komen te staan. De islamisten hielden een schamele 13 (!) van hun 125 zetels over. Het is het resultaat van een wijziging van de kieswet die de partij doelbewust een kopje kleiner maakte, maar ook van de ontgoocheling onder kiezers over wat de PJD in tien jaar heeft kunnen uitrichten.  \n  \nMet Akhannouch aan het roer kan de koning rustiger slapen. Zijn beleid zal 'in lijn zijn met de visie van Zijne Majesteit', verzekerde de miljardair na zijn verkiezingszege. Onbekend met de politiek is hij zeker niet. Al sinds 2007 is Akhannouch minister van Landbouw en Visserij, twee cruciale sectoren voor de nationale economie. Ook onder het premierschap van de PJD bekleedde hij die rol; zijn RNI, een economisch liberale club, is zo goed als onmisbaar in regeringscoalities.  \n  \nAkhannouch werd geboren in Tafraout, in het zuiden van Marokko. De portemonnee van zijn vader bracht hem als student naar Franstalig Canada, waar hij een diploma in bedrijfskunde haalde. Eenmaal terug in Marokko beklom hij in razend tempo de treden naar de top van het familiebedrijf. Dat liet hij sterk liet groeien, met onder meer telecombedrijven, hotelketens en een mediaconcern. Olie en gas blijven het belangrijkst, met meer dan 500 tankstations in eigen land.  \n  \nZijn positie als oliemagnaat maakte hem in 2017 het doelwit van felle protesten. Uit frustratie over de steeds hogere prijs van primaire producten als water, melk en benzine meden de Marokkanen massaal Akhannouch' tankstations.  \n  \nTwee jaar later trok hij opnieuw vuur, nu met uitspraken over de steeds openlijkere kritiek onder de bevolking. Men moest maar eens een toontje lager zingen, zei Akhannouch. 'Wie gelooft dat hij de instellingen van het land kan komen beledigen, heeft geen plaats in Marokko.' Burgers die niet wilden luisteren, moesten worden 'heropgevoed'. Waarmee, wilden critici weten: zweepslagen, een tijdelijk verblijf in een ondergrondse gevangenis?  \n  \nIn zijn verkiezingscampagne presenteerde de zakenman een volledig andere Akhannouch. Een die de wijken introk met een luisterend oor voor de noden van zijn landgenoten, die zwaar lijden onder de economische gevolgen van de coronacrisis. Aan hen beloofde hij meer en beter betaalde banen en investeringen in de magere sociale voorzieningen.  \n  \nZijn campagne was 'enorm professioneel', zegt Paolo De Mas, oud-directeur van het Nederlands Instituut in Rabat. Zeker in vergelijking met 2016, toen hij ook een gooi deed naar het premierschap, maar ver achter de PJD eindigde. Dankzij forse uitgaven - fors voor de gewone Marokkaan, niet voor een oliemagnaat - was zijn hoofd alomtegenwoordig in de media. Signalen dat er rechtstreeks geld voor stemmen is betaald, zijn er ook.  \n  \nDe verwachting is dat Akhannouch binnen enkele weken zijn regering presenteert. Dat de nieuwe premier een goede vriend is, is paradoxaal genoeg ook een risico voor Mohammed VI, stelt De Mas. 'De PJD diende gebruikelijk als zondebok voor als plannen misliepen. Het zal minder makkelijk zijn om deze regering af te vallen. Dit zijn de konings eigen mannen.'  \n  \n\\-----\n\n3x Aziz Akhannouch\n\nMet een vermogen van 2 miljard dollar (1,7 miljard euro) komt Akhannouch volgens het Amerikaanse zakentijdschrift Forbes op de twaalfde plek van de rijkste mannen van Afrika.  \n  \nEchtgenote Salwa Idrissi (47) is eveneens telg van een rijke zakenfamilie. Zij bezit onder meer Morocco Mall in Casablanca, een van de grootste winkelcentra van het continent.  \n  \nAkhannouch zou volgens Marokkaanse media 'miljoenen dollars' hebben gedoneerd aan een door koning Mohammed VI opgericht fonds om de coronacrisis te bestrijden.","intensity":0,"negativity":0,"cluster_id":13,"similar_texts":"text457"},{"id":"63","publisher":"NRC Handelsblad","date":"2021-09-13","url":"https://www.nrc.nl/nieuws/2021/09/13/juridische-strijd-molukse-treinkaper-junus-ririmasse-71-overleden-a4058049#20210913-79802-112","title":"Molukse treinkaper Junus Ririmasse (71)  overleden","text":"Junus Ririmasse, een van de treinkapers bij De Punt, is op 71-jarige leeftijd overleden. Ririmasse zou al langer ernstig ziek zijn geweest. Hij overleed donderdag; waaraan is niet bekendgemaakt. Moluks-Nederlandse jongeren kaapten in 1977 een trein tussen Assen en Groningen om hun onvrede te uiten over de positie van Molukkers in Nederland. Ook wilden ze afdwingen dat Nederland zich zou inzetten voor een onafhankelijke Republiek der Zuid-Molukken. De kapers brachten de trein, met 54 passagiers, ter hoogte van het Drentse De Punt tot stilstand en hielden daar de gijzelaars negentien dagen vast. Nederlandse militairen maakten uiteindelijk een eind aan de kaping. Daarbij kwamen twee gegijzelden om het leven en zes van de negen kapers.Decennia na de kaping werd de dood van enkele kapers een juridische kwestie, in gang gezet door Ririmasse. Hij publiceerde in 2013 met onderzoeksjournalist Jan Beckers een reconstructie waarin ze stelden dat meerdere kapers waren geëxecuteerd: er zou geen noodzaak zijn geweest hen dood te schieten. In 2015 daagden nabestaanden van twee overleden kapers de staat voor de rechter. In 2018 oordeelde de rechtbank in Den Haag dat het geweld tegen de kapers „absoluut noodzakelijk” was geweest. (NRC)\n\nEen versie van\n\ndit artikel\n\nverscheen ook in\n\nNRC Handelsblad\n\nvan 13 september 2021\n\nEen versie van\n\ndit artikel\n\nverscheen ook in\n\nNRC in de ochtend\n\nvan 13 september 2021","intensity":0,"negativity":0,"cluster_id":21,"similar_texts":"text183"},{"id":"64","publisher":"De Telegraaf","date":"2021-09-13","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/2c00826d7ec9be7515327ef89212a4a4/web/OPS/cciobjects.json&hash=509757ea5d91f2b3b669#/pages/20","title":"Musea zien bezoek met 60% kelderen","text":"Musea zien bezoek met 60% kelderen\n\nDirecteur Jan van Kooten van de Museumvereniging voorziet nog een tekort van €130 miljoen. \n\nFoto Chris van Hout\n\nGrote musea zoals het Amsterdamse Rijksmuseum missen de buitenlandse toeristen. \n\nFoto Ronald Bakker\n\n❮❯\n\n’Miljoenensteun blijft nodig voor hard getroffen sector’ \n\nDe Nederlandse musea hebben het aantal bezoekers de afgelopen anderhalf jaar hard zien kelderen. Als gevolg van de coronacrisis daalde het aantal museumbezoeken in 2020 met 60% naar 13,2 miljoen. Ook dit jaar zet die neergang nog door, voorziet de sector.\n\nPaola van de Velde \n\nDe vrees is dat door alle coronamaatregelen en de wegblijvende buitenlandse toeristen de teller dit jaar op 9,7 miljoen blijft steken. „Zonder noodsteun redt de sector het nog niet. Om ook het laatste deel van de crisis door te komen, is een extra investering van €130 miljoen hard nodig.”\n\nJan van Kooten, de directeur ad interim van de Museumvereniging, windt er geen doekjes om. „De musea zijn in het zicht van de haven aan het watertrappelen. Ze houden het hoofd nog net boven water. Maar om gezond de overkant te behalen, is er tijdelijk toch nog financiële steun nodig. Wij voorzien voor het laatste kwartaal van dit jaar en het eerste van 2022 elk een tekort van €65 miljoen opdoemen.”\n\nTot eind 2019 groeiden de bomen tot in de hemel. In dat jaar namen nog 33 miljoen mensen een kijkje in een van de ruim 400 musea die ons land rijk is. Door de lockdowns, de verplichte sluitingen van de musea en het massaal wegblijven van buitenlandse toeristen is dat aantal nu met ruim twee derde afgenomen. „De daling van het buitenlands bezoek was zelfs 82%. Van 10 miljoen in 2019 naar een kleine 1,8 miljoen vorig jaar”, zegt Van Kooten. Een lichtpuntje is dat de 1,3 miljoen museumkaarthouders de musea trouw bleven. Zij waren goed voor 5 miljoen bezoeken. \n\nBezuinigd \n\nVrijwel alle musea hebben vorig jaar al ingrijpende maatregelen getroffen. „Grote, dure tijdelijke tentoonstellingen zijn uitgesteld naar een latere datum. Er is bezuinigd op personeel, reserves zijn aangesproken. Nu de musea weer open mogen, kan er gewerkt worden aan herstel”, stelt Van Kooten. „Maar de eigen inkomsten van de musea hebben meer tijd nodig om te herstellen. Er gelden nog steeds beperkende maatregelen voor de sector, zoals één bezoeker per vijf vierkante meter. En ook het internationale toerisme is niet van de ene op de andere dag terug op het oude niveau.”\n\nZonder de eerdere noodsteun van de overheid was nu al een kwart van de musea blijvend dicht, stelt Van Kooten. „Maar het gevaar is nog niet geweken. Vooral kleinere musea, die geen betaald personeel in dienst hebben maar geheel op vrijwilligers draaien hebben het zwaar. Zij kwamen niet in aanmerking voor de NOW-regeling, terwijl hun vaste lasten wel doorliepen”, legt hij uit. Met name de grotere musea die rijkssteun krijgen zijn wel goed door de crisis gekomen. „Al hebben de grote musea, zoals het Van Gogh Museum en het Rijksmuseum ook flink last van de afwezige buitenlandse toeristen.”\n\nEconomische waarde\n\nVan Kooten is ervan overtuigd dat de nieuwe miljoeneninvestering het waard is. „Musea beheren niet alleen ons nationaal erfgoed, ze vertegenwoordigen ook een belangrijke economische waarde. Dat wordt nog weleens onderschat. Een vitale culturele sector is belangrijk voor het toerisme in ons land. Wij hopen dan ook dat het kabinet zich geen zand in de ogen laat strooien door de macro-economische cijfers, die op dit moment fantastisch zijn. Want die hernieuwde economische groei is helaas nog niet zichtbaar in onze branche. Wij hebben een laatste duwtje in de rug echt nodig.”\n\n’Trappelen om hoofd boven water te houden’","intensity":0,"negativity":0,"cluster_id":48,"similar_texts":"text375"},{"id":"65","publisher":"NRC Handelsblad","date":"2021-09-13","url":"https://www.nrc.nl/nieuws/2021/09/12/na-tien-jaar-bouterse-heeft-santokhi-heel-veel-haast-a4058011#20210913-79802-108","title":"Na tien jaar Bouterse heeft Santokhi  ‘heel veel haast’","text":"Diplomatie Suriname en Nederland haalden de banden afgelopen week flink aan. „We kunnen met elkaar een win-win-situatie creëren.”,„We gaan niet echt boksen hoor”, grapt de Surinaamse president Chan Santokhi nadat hij demissionair premier Mark Rutte bij aankomst op het Binnenhof een corona-boks heeft gegeven. „Nee”, lacht Rutte terug. „Integendeel, integendeel!”\n\nTijdens het werkbezoek dat Santokhi de afgelopen dagen aan Nederland bracht was er veel vrolijkheid. De opluchting dat de donkere jaren onder oud-president Desi Bouterse voorbij zijn, is groot. Niet alleen bij Nederland, dat worstelt met een ereschuld richting de oud-kolonie, maar ook bij Suriname zelf, dat na tien jaar Bouterse economisch in de touwen hangt en daar mede met investeringen vanuit Nederland en vanuit de Surinaamse gemeenschap hier weer uit hoopt te komen. „Ik heb het boek weer heropend”, zei Santokhi donderdag tijdens een ontmoeting in de Ridderzaal met leden van de Eerste en Tweede Kamer.\n\nZaterdag legde de vorig jaar aangetreden president een krans bij het Slavernijmonument in Amsterdam. Ook in dit dossier zit beweging: eerder dit jaar bood de Amsterdamse burgemeester Femke Halsema al excuses aan voor de betrokkenheid van het stadsbestuur „bij het commerciële systeem van koloniale slavernij en de wereldwijde handel in tot slaaf gemaakten”. Een adviescommissie van het ministerie van Binnenlandse Zaken concludeerde onlangs dat Nederland als geheel dit ook moet doen.\n\nSantokhi wilde het vooral hebben over de toekomst. Over vier jaar zijn er weer verkiezingen. Santokhi zei „heel veel haast” te hebben. Mede daarom had hij tijdens zijn bezoek vijf ministers bij zich. Zondag trokken die huiswaarts met een stapel intentieverklaringen en overeenkomsten.\n\nZo blijft Nederland Suriname komend jaar voorzien van beschermingsmiddelen en coronasneltesten. Het Amsterdam UMC gaat helpen bij het opzetten van een niertransplantatie-programma, Schiphol bij het ontwikkelen van luchthavenfaciliteiten. Een stilgezet samenwerkingsverband met Amsterdam op het gebied van cultuur, onderwijs en stadsherstel wordt hervat.\n\nNederlandse boeren welkom\n\nTijdens zijn bezoek deed Santokhi ook een oproep aan Nederlandse boeren om naar Suriname te komen. Hij wees daarbij op het ruimtetekort en op het stikstofprobleem in Nederland. „We kunnen met elkaar een win-win-situatie creëren.” Ook wil hij dat Nederland helpt bij het klaarstomen van Surinaamse producten voor de EU-markt, waarvoor veeleisende certificering nodig is, en bij het bouwen van bruggen, wegen en havenfaciliteiten „met het oog op de vondst van grote olievelden” voor de kust.\n\nIn de Ridderzaal werd Santokhi warm onthaald door de Staten-Generaal, maar er werden ook kritische vragen gesteld over de aanpak van corruptie en de onder Bouterse sterk gegroeide Chinese rol in het land. China asfalteert wegen, maar kapt ook veel bomen. Suriname heeft zich bovendien diep in de schulden gestoken bij het land.\n\nPresident Santokhi sprak over „morele herbewapening” van de jeugd. De rechterlijke macht is flink uitgebreid en krijgt „ter bevordering van de onafhankelijkheid een eigen budget”. En de olieopbrengsten van het land worden ondergebracht in een staatsfonds naar Noors model – Noorwegen is ook gevraagd om daarbij te helpen. Over China was hij voorzichtiger. Suriname onderhandelt met het Internationaal Monetair Fonds, India en China over de „astronomische” staatsschuld (in totaal 4 miljard dollar). Santokhi zei dat China, dat 552 miljoen dollar in Suriname heeft uitstaan, elk akkoord „zal moeten goedkeuren”. Nederland zal helpen bij de onderhandelingen.\n\nZaterdag werd het bezoek afgesloten met een receptie voor de Surinaamse gemeenschap in Nederland. Bij die gelegenheid deed Santokhi een oproep aan de 360.000 Nederlanders met Surinaamse wortels om hun vaderland op alle mogelijke manier te helpen. Hij maakte ook bekend dat zij vanaf 1 oktober visumvrij naar Suriname mogen reizen. Ook werd in Amsterdam het startschot gegeven voor het Diaspora Instituut Suriname, dat onder leiding van oud-Kamerlid Kathleen Ferrier de spil moet gaan worden in de contacten over en weer.\n\n‘Santokhi vertegenwoordigt oude politiek’\n\nAnneke Dalger uit Almere vecht al jaren tegen racisme en hielp vorig jaar Black Lives Matter-demonstraties te organiseren. Ze is er bij in het Oosterpark, zegt ze, omdat ze het fijn vindt dat de president uit het land van herkomst waar de slavernij heeft plaatsgevonden een krans legt.\n\nVeel mensen zien de regering-Santokhi als een nieuw begin, Dalger zeker niet. Eigenlijk vindt ze dat het land bij de verkiezingen een kans heeft laten liggen.\n\n„Deze mensen vertegenwoordigen voor mijn gevoel nog steeds de oude politiek en die heeft voor mij al lang afgedaan. Suriname is een jonge natie, met heel veel jonge mensen. Ik had gehoopt dat de jeugd het had overgenomen.”\n\nMaar het werd Santokhi. Dalger zal hem onder andere beoordelen op de vraag of hij er echt in zal slagen alle groepen in Suriname met elkaar te verbinden. „Hij moet niet gaan polariseren.” Daarnaast heeft ze nog één vurige wens. „Ik hoop dat Suriname rekening houdt met de natuur, die nu terugvecht nadat wij de aarde zo lang ontzettend geëxploiteerd hebben. Mijn grootste zorg is dat ze met het milieu geen rekening houden. Ik weet niet of je multinationals als Shell naar Suriname moet halen. Dat is ook wat ik hem zou willen vragen: hou bij alles wat je doet rekening met het milieu.”\n\nMichel Kerres\n\n‘Dit is een meneer die gaat voor de binding van het volk’\n\nLionel Lalji heeft hoge verwachtingen van Santokhi. Lalji kwam in 1982 als rechtenstudent naar Amsterdam. Inmiddels loopt zijn carrière als advocaat op zijn einde en overweegt hij op korte termijn in te gaan op Santokhi’s uitnodiging aan de diaspora om weer te investeren in het land van herkomst.\n\n„Ik denk dat zijn oproep aan de diaspora realistisch is. De Surinaamse studenten die destijds naar Nederland kwamen zijn nu pensioengerechtigd. Als je 25 procent van die groep kunt enthousiasmeren terug te gaan, dan win je heel veel kader – voor de rechtsspraak en de gezondheidszorg, bij voorbeeld. Je hoeft hier niet meteen abrupt met alles te breken, je kunt ook parttime gaan.”\n\nLalji denkt dat de nieuwe regering van Santokhi Suriname voor het eerst sinds jaren aantrekkelijk genoeg zal maken om zo’n stap te zetten. Bovendien, zegt hij, hebben de aankomende pensionado’s de goede tijd van voor de coup van 1980 nog meegemaakt. „Als student kon je toen leven als een koning met een studiebeurs. Het leven was bijna kosteloos en er was een zekere mate van democratie.”\n\nWaarom heeft hij zo veel vertrouwen in de nieuwe man? „Hij is een president voor het hele volk van Suriname. De nazaten van de tot slaaf gemaakte personen zijn een belangrijke groep in Suriname. Als president ben je er voor die groep én voor mensen die als contractarbeider naar Suriname zijn gekomen, zoals Hindostanen en Javanen én voor de inheemse groepen. Het is een meneer die gaat voor de binding van het volk. Of je van Creoolse komaf bent of een Hindostaans uiterlijk hebt, zoals ik, maakt niets uit.”\n\nMaar het belangrijkste voor Lalji is dat de nieuwe regering nog niet betrapt is op corruptie. „Ik denk dat hij er alles aan zal doen zijn regering schoon te houden.” De ophef over het feit dat Santokhi’s echtgenote, Mellisa Santokhi-Seenacherry, hoge functies kreeg vindt hij overdreven. „Er werden in het begin een paar schoonheidsfoutjes gemaakt. Maar zijn first lady heeft gestudeerd. Als ze een commissariaat krijgt is dat een verbetering vergeleken met de bemensing die er was.”\n\nMichel Kerres\n\nNieuwsbrief\n\nNRC De Haagse Stemming\n\nVolg de formatie op de voet en word zelf een Haagse ingewijde\n\nInschrijven\n\nEen versie van\n\ndit artikel\n\nverscheen ook in\n\nNRC Handelsblad\n\nvan 13 september 2021\n\nEen versie van\n\ndit artikel\n\nverscheen ook in\n\nNRC in de ochtend\n\nvan 13 september 2021","intensity":2,"negativity":0,"cluster_id":48,"similar_texts":"text659"},{"id":"66","publisher":"NRC Handelsblad","date":"2021-09-13","url":"https://www.nrc.nl/nieuws/2021/09/13/nederland-moet-helpen-suriname-succesvol-te-maken-a4058062#20210913-79802-116","title":"Nederland moet helpen Suriname succesvol te maken","text":"Bezoek president Santokhi,‘Ik sta thans voor u als symbool van het nieuwe begin in Suriname.” Met deze woorden richtte de Surinaamse president Chan Santokhi zich vorige week tot Nederlandse parlementariërs. De oud-commissaris van politie, in de jaren zeventig opgeleid in Apeldoorn, beloofde vorig jaar met zijn verkiezingsoverwinning niet alleen een einde te maken aan tien jaar wanbeleid door zijn voorganger Desi Bouterse, maar ook aan tien jaar diplomatieke radiostilte tussen Suriname en Nederland.\n\nDit is het dagelijkse commentaar van NRC. Het bevat meningen, interpretaties en keuzes. Ze worden geschreven door een groep redacteuren, geselecteerd door de hoofdredacteur. In de commentaren laat NRC zien waar het voor staat. Commentaren bieden de lezer een handvat, een invalshoek, het is ‘eerste hulp’ bij het nieuws van de dag.\n\nDemissionair premier Mark Rutte noemde het vierdaagse werkbezoek dat Santokhi vorige week aan Nederland bracht, inclusief een ontmoeting met de koning, „historisch” en die kwalificatie is in dit geval zeker van toepassing. Het laatste Surinaamse staatshoofd dat Nederland bezocht was Ronald Venetiaan in 2008. Bouterse, president tussen 2010 en 2020, liet zich niet zien, mede door een veroordeling wegens drugshandel en zijn rol in de Decembermoorden.Suriname was een kleine driehonderd jaar een kolonie en is sinds 1975 een onafhankelijke staat. Het land heeft 580.000 inwoners, en er zijn nog eens 360.000 Nederlanders van Surinaamse afkomst. In beide landen wordt Nederlands gesproken. „Wie kent niet de roti-rol”, vroeg Santokhi vrijdag in Amsterdam, tijdens het uitspreken van de Anton de Komlezing. Suriname en Nederland zijn tot elkaar ‘veroordeeld’. Zolang Bouterse aan de touwtjes trok, was het moeilijk om invulling te geven aan die band. In die periode had Nederland verschillende keren géén ambassadeur in Paramaribo. Ook de nauwe samenwerking tussen Amsterdam en Suriname raakte onder Bouterse verbroken. Daarvoor was de Nederlandse hoofdstad betrokken bij tal van bouw- en renovatieprojecten in Suriname. Dat stokte na 2010. Nu wordt de draad weer opgepakt – en dat is zonder meer goed nieuws.In eigen land stuit Santokhi alweer op de nodige teleurstelling. Van zijn campagnebeloftes is nog te weinig terechtgekomen. Suriname wordt nog steeds geplaagd door armoede, corruptie, criminaliteit en een loodzware staatsschuld. De coronacrisis, die hard toesloeg in het land, heeft de zaak er niet beter op gemaakt. Dat Santokhi familie en vrienden op cruciale posten heeft neergezet, ook niet. In Amsterdam werd de president door een handjevol demonstranten opgewacht – deels aanhangers van Bouterse.Toch zou het een vergissing zijn om een te afwachtende houding aan te nemen, zoals eerder gebeurde met Venetiaan. Als Santokhi faalt, kan Bouterse net als indertijd via democratische weg terugkomen. De Surinamers gaan zelf over wie ze kiezen als president en het is aan Santokhi om te bewijzen dat hij écht wil breken met het verleden, maar een terugkeer naar Bouterse zou diplomatieke achteruitgang betekenen en ook in geopolitieke zin onwenselijk zijn. In de afgelopen jaren heeft Suriname zich diep in de schulden gestoken bij China, dat geïnteresseerd is in grondstoffen, zoals tropisch hout en goud. Een nieuwe, ongezonde afhankelijkheidsrelatie dreigt.Hulp uit Nederland is een gevoelig onderwerp. Bij de onafhankelijkheid in 1975 werden zogeheten verdragsgelden overeengekomen, maar in de jaren daarna bleken die vaak een drukmiddel als er iets in Suriname gebeurde wat Nederland niet beviel. Hoe begrijpelijk dat misschien soms ook was, Nederland moet Suriname behandelen als een gelijkwaardige partner, zoals de Surinamers zelf ook vragen. Nederland moet gezien de bijzondere band genereuzer zijn dan het met andere landen zou zijn, maar paternalisme achterwege laten.\n\nNieuwsbrief\n\nNRC De Haagse Stemming\n\nVolg de formatie op de voet en word zelf een Haagse ingewijde\n\nInschrijven\n\nEen versie van\n\ndit artikel\n\nverscheen ook in\n\nNRC Handelsblad\n\nvan 13 september 2021\n\nEen versie van\n\ndit artikel\n\nverscheen ook in\n\nNRC in de ochtend\n\nvan 13 september 2021","intensity":1,"negativity":0,"cluster_id":48,"similar_texts":"text370"},{"id":"67","publisher":"De Volkskrant","date":"2021-09-14","url":"https://krant.volkskrant.nl/titles/volkskrant/7929/publications/1359/articles/1445224/8/2","title":"Negen mannen gevonden in container Rotterdam","text":"Hulpdiensten hebben negen mensen uit een container gehaald aan de Europaweg in Rotterdam. Volgens de politie gaat het om mannen in de leeftijden van 18 tot 23 jaar. De mannen kregen last van zuurstoftekort en riepen de hulp in van de politie. Nadat ze waren bevrijd, zijn ze aangehouden op verdenking van mogelijke betrokkenheid bij drugshandel.  \n  \nVolgens de politie hebben de mannen die in de container zaten zelf gebeld omdat ze het benauwd kregen. De politie vermoedt dat het om mensen gaat die ervoor zorgen dat verstopte drugs uit zeecontainers worden gehaald. 'Soms lopen deze personen los over de terreinen, maar soms maken zij gebruik van zogenoemde 'hotelcontainers', een container waarin zij zichzelf opsluiten of laten opsluiten in afwachting van de leeg te halen container. Zo'n opsluiting kan soms meerdere dagen duren', aldus de politie.","intensity":0,"negativity":0,"cluster_id":52,"similar_texts":"text675"},{"id":"68","publisher":"NRC Handelsblad","date":"2021-09-13","url":"https://www.nrc.nl/nieuws/2021/09/13/ontketende-medvedev-voorkomt-in-finale-us-open-historische-grandslamzege-van-djokovic-a4058089#20210913-79802-302","title":"Ontketende Medvedev voorkomt in finale US Open historische grandslamzege van Djokovic ","text":"Tennis Niet Novak Djokovic, maar de Rus Daniil Medvedev won zondagnacht de US Open. Djokovic liep daarmee de evenaring van een stokoud record mis. ,Brad Pitt, Maria Sjarapova, Andy Roddick, Ben Stiller, Rod Laver. Een imposante rij beroemdheden zat zondag in het Arthur Ashe Stadion in New York om getuige te zijn van wat Amerikanen zo mooi history in the making noemen. Novak Djokovic zou in de finale van de US Open de Rus Daniil Medvedev verslaan en daarmee de eerste mannelijke tennisser worden sinds Laver in 1969 die een calender slam won: vier grote toernooien in één kalenderjaar.En dat niet alleen. De Serviër zou in New York ook zijn 21ste grand slam winnen, zo was de verwachting, en daarmee zijn rivalen Roger Federer en Rafael Nadal (elk goed voor twintig) overtreffen. „Het wordt misschien wel de belangrijkste wedstrijd uit mijn carrière”, zei hij er vooraf over. Djokovic kon de laatste dagen aan weinig anders denken dan aan die ene trofee, die symbool leek te staan voor al zijn sportieve verrichtingen. Zijn hogere doel, bekende hij dit jaar op Wimbledon, is niet alleen meer grandslamtitels te winnen dan Federer en Nadal, maar ook meer dan Serena Williams (23) en Margaret Court (24). Om dat te bereiken richt hij zich steeds meer op de grote toernooien. Om dáár te pieken moet hij zo min mogelijk energie verspillen.\n\nDaniil Medvedev tijdens de finale tegen Novak Djokovic.\n\nFoto Al Bello/AFP\n\nZijn jacht op records liep zondag een flinke deuk op, tot groot verdriet van Djokovic zelf. De mondiale nummer één moest zijn meerdere erkennen in een ontketende Medvedev: 6-4, 6-4 en 6-4. Na dik twee uur spelen zat de Serviër beteuterd op een stoeltje terwijl Medvedev fist bumps gaf. Zijn benen werkten niet mee, zijn service liep niet, hij maakte veel onnodige fouten. „Mijn spel was ver onder de maat”, zou hij later toegeven.Even van slagMedvedev ging goed uit de startblokken en wist Djokovic al in diens eerste servicebeurt te breken. Geconcentreerd en zeer sterk serverend werkte de Rus toe naar de overwinning. Onder moeilijke omstandigheden liet hij zich – en dat is bijzonder knap – niet afleiden. Noch door Djokovic – die in de tweede set uit frustratie een racket kapot sloeg – noch door het publiek, dat steeds meer achter Djokovic ging staan naarmate de partij vorderde.\n\nLees ook: De jacht op het hoogst haalbare: in één jaar alle grandslamtoernooien\n\nAlleen in de derde set leek Medvedev even van slag, toen hij op 5-2 en matchpoint een dubbele fout sloeg, toen het publiek joelde terwijl hij probeerde te serveren. Djokovic kwam terug tot 5-4, maar Medvedev leek vastberaden de winst niet uit handen te geven. Met goed serveerwerk dwong hij opnieuw twee matchpoints af, waarvan hij het laatste benutte.De 25-jarige Rus viel „als een dode vis” op zijn zij en stak vermoeid zijn tong uit. Wat hem in 2019 net niet lukte op de US Open en dit jaar net niet lukte op de Australian Open – een grand slam winnen – lukte hem nu wel. Hij is de eerste Rus sinds Marat Safin in 2005 die een van de vier grote toernooien wint.In de ziel geraaktTijdens de prijsuitreiking verexcuseerde hij zich tegenover Djokovic en diens fans die, besefte hij, iets heel anders voor ogen hadden gehad. „Maar voor mij ben jij de grootste tennisser in de geschiedenis”, zei hij tegen Djokovic, die zichtbaar genoot van alle lof en support.\n\nDaniil Medvedev heeft zijn eerste grandslamoverwinning te pakken.\n\nFoto Matthew Stockman/AFP\n\nNog niet zo lang geleden gold Djokovic (34) als een van de meest ongeliefde sterren in het tennis. Iemand die vaker een misstap begaat en zich weinig aantrekt van zijn omgeving. De Serviër heeft zich lang onbegrepen gevoeld. Misschien dat dat verklaart waarom hij tijdens en na de finale grote moeite had zijn emoties te bedwingen. „Deze nederlaag is moeilijk te verwerken, gezien alles wat er op het spel stond”, zei hij. „Maar aan de andere kant heb ik iets gevoeld wat ik nog nooit in mijn leven heb gevoeld hier in New York. Het publiek maakte het heel speciaal. Ik ben de gelukkigste mens op aarde. De emotie en energie die ik van fans kreeg doen niet onder voor het winnen van 21 grand slams. Ik voelde me heel erg bijzonder en de toeschouwers hebben mij in de ziel geraakt. Dit soort momenten koester ik voor altijd.”Medvedev vertelde dat hij drie jaar getrouwd was met zijn vrouw Daria. Hij kon maar niet bedenken wat voor cadeau hij voor haar moest kopen. Toen hij zich voor de finale had geplaatst besloot hij dat er maar één ding op zat: zijn eerste grandslamtitel winnen. „Met tweeënhalf miljoen dollar aan prijzengeld kun je lekker shoppen”, zei de vrouw die hem de cheque overhandigde.\n\nEen versie van\n\ndit artikel\n\nverscheen ook in\n\nNRC Handelsblad\n\nvan 13 september 2021","intensity":0,"negativity":0,"cluster_id":38,"similar_texts":"text272"},{"id":"69","publisher":"De Telegraaf","date":"2021-09-13","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/2c00826d7ec9be7515327ef89212a4a4/web/OPS/cciobjects.json&hash=b17bfba420aed003e33b#/pages/36","title":"Ook na de derby blijft FC Groningen nog wel even een raadsel","text":"Ook na de derby blijft FC Groningen nog wel even een raadsel\n\nCyril Ngonge juicht nadat hij FC Groningen met een knappe kopbal naast SC Heerenveen heeft gebracht.\n\n❮❯\n\ndoor  Wilber Hack\n\nGRONINGEN Het zal nog wel even duren voor duidelijk wordt waartoe FC Groningen dit seizoen werkelijk in staat is. Het zwaarbevochten 1-1 gelijkspel in de Derby van het Noorden tegen SC Heerenveen gaf niet echt uitsluitsel. \n\nFC Groningen speelde een rampzalige eerste helft, waarin het heel onsamenhangend oogde. Keihard werken bleek na de pauze de remedie om het gebrek aan automatismen te compenseren. Het leverde, behalve een punt, wat meer spektakel op, plus taferelen die bij een derby passen. Zoals een knokpartijtje en een rode kaart voor Mike te Wierik, die tweemaal geel kreeg.\n\nOp de laatste dag van de transferperiode raakten de Groningers drie basisspelers kwijt. Daaronder was Azor Matusiwa, die het mogelijk maakte zonder te wisselen van systeem te veranderen. Wisselen deed trainer Danny Buijs nu volop. Noodgedwongen, want een aantal van zijn spelers was niet fit genoeg voor negentig minuten.\n\nDat gold ook voor Tomas Suslov, die anderhalve week met Slowakije op pad was. „Dan train je niet en bovendien speelde hij niet”, zei Buijs over het 19-jarige talent, dat bij de openingsgoal van Heerenveen de bal op het middenveld verspeelde. Joey Veerman kon daarna met een steekpass Tibor Halilovic in stelling brengen.\n\n„Daar hadden we voor de rust veel problemen”, zei Buijs, die het door het vertrek van Matusiwa naar Stade Reims zonder echte verdedigende middenvelder moest stellen. „Op basis van die eerste helft zou je zeggen dat het nog wel een paar maanden kon duren voor er weer een team zou staan. Maar na een paar omzettingen pakten we het in de tweede helft goed op.”\n\nDaleho Irandust was een van de vijf wissels die Buijs binnen de lijnen bracht. Van de 23-jarige Zweed wordt hoog opgegeven en bij zijn eerste actie haalde hij de achterlijn. Cyril Ngonge mikte uit diens voorzet op de paal, maar zorgde later met een kopbal uit een hoekschop toch voor de gelijkmaker. \n\nFC Groningen – SC Heerenveen 1-1 (0-1). 19\\. Halilovic 0-1, 68. Ngonge 1-1. Scheidsrechter: Dieperink. Rode kaart: 84. Te Wierik (FC Groningen/2x geel). Gele kaart: Duarte (FC Groningen), Madsen, Halilovic, Woudenberg, Stevanovic (SC Heerenveen). Toeschouwers: 15.000.","intensity":0,"negativity":0,"cluster_id":22,"similar_texts":"text189"},{"id":"70","publisher":"De Volkskrant","date":"2021-09-13","url":"https://krant.volkskrant.nl/titles/volkskrant/7929/publications/1358/articles/1444510/45/1","title":"Oorlogsverklaring voor alle bochten","text":"### Titanenstrijd - Formule 1: GP van Italië\n\nZe gunden elkaar bij de seizoensopening in Bahrein centimeters ruimte. Een half jaar later zijn daar nog enkele millimeters van over, bleek zondag in Italië, nu de apotheose in hun intense titelstrijd nadert. Max Verstappen en Lewis Hamilton botsten op Monza voor de tweede keer in twee maanden. De eerste keer was Hamilton de schuldige. Zondag werd Verstappen bestraft. Het was een voorproefje van wat mogelijk nog komen gaat.  \n  \nTegen beter weten in drukte Hamilton na de clash vol op zijn gaspedaal, met de achterkant van Verstappens RB16B nog rustend op de neus van zijn gehavende Mercedes. Beide bolides schudden door Hamiltons pogingen zijn auto los te wrikken. Verstappen geloofde het wel. Hij was al uit zijn auto geklommen en keek niet eens naar het tafereel bij het weglopen. Kort daarna stapte Hamilton hoofdschuddend uit, nadat hij van zijn team de opdracht had gekregen de motor uit te zetten.  \n  \nHet ging mis tussen de titelrivalen in de eerste chicane van Monza direct na het lange, rechte stuk. Hamilton kwam na een bandenwissel net voor Verstappen weer de baan op. Verstappen had bij het ingaan van de bocht een hogere snelheid en zette zijn bolide naast die van Hamilton. De auto's reden naar elkaar toe alsof ze magneten waren, tot de onvermijdelijke botsing volgde.  \n  \nVerstappens auto werd direct gelanceerd door de krachten die vrijkwamen toen de banden elkaar raakten. De achterkant van zijn bolide schoof daardoor over Hamiltons auto. De zevenvoudig kampioen werd daarbij beschermd door de constructie die sinds 2018 op F1-auto's zit om de hoofden van coureurs te beschermen. Zonder zijn zogenoemde halo had Hamilton hoogstwaarschijnlijk een deel van Verstappens auto op zijn helm gekregen.\n\nSchuld Verstappen\n\nBijna drie uur nadat ze boven op elkaar waren geëindigd in de grindbak kwam het oordeel van de F1-scheidsrechters: Verstappen was 'overwegend' schuldig. Hij wordt bij de volgende race in Rusland drie plekken teruggezet in de startopstelling. Hamilton had Verstappen meer ruimte kunnen geven, stond in het vonnis, maar de Brit lag duidelijk voor Verstappen bij het ingaan van de bocht. Verder zette Verstappen zijn actie te laat in, vonden de stewards.  \n  \nHet voorval deed denken aan de clash tussen Verstappen en Hamilton op Silverstone, twee maanden geleden. Daar was het Hamilton die een als illegaal bestempelde inhaalactie waagde. De Brit raakte daarbij Verstappen, die hard crashte en uit voorzorg naar het ziekenhuis werd gebracht. Hamilton kon de race voortzetten en ondanks de tijdstraf die hij kreeg, won hij de GP. Vanuit zijn ziekenhuisbed zag Verstappen geërgerd hoe Hamilton zijn zege uitbundig vierde, wat tot onderlinge irritatie leidde.  \n  \nIn Italië deden de twee hun best zo min mogelijk met modder te gooien. Verstappen vond dat Hamilton hem afkneep. 'Ik ben het daarom niet volledig eens met de straf. Ik zag het als een racevoorval, maar we zijn allebei professionals en kijken vooruit', zei Verstappen in een persbericht van zijn team. Hamilton liet het aan de stewards om te oordelen.  \n  \nDe clash paste in een op z'n zachtst gezegd wispelturig weekeinde voor zowel Verstappen als Hamilton. Verstappen reisde af naar Italië met in zijn achterhoofd dat het lastig aanhaken zou worden achter de Mercedessen op het snelle Monza. In de sprintrace op zaterdagmiddag, die bij drie GP's dit seizoen de reguliere kwalificatie vervangt, kreeg hij alleen een onverwacht cadeautje van Hamilton. De Brit verprutste zijn start en werd vijfde. Verstappen finishte als tweede. En passant vergrootte hij zijn voorsprong in de WK-stand van drie naar vijf punten en lonkte er plots een kans een megadreun uit te delen in de titelstrijd.\n\nElf seconden stilstaan\n\nTot in de race het weer compleet omdraaide. Bij de start werd hij ingehaald door de latere racewinnaar Daniel Ricciardo. Vervolgens mislukte zijn pitstop, waardoor Verstappen elf seconden stil bleef staan en het zicht op een goed resultaat verder vertroebelde.  \n  \nVoor de camera van Ziggo Sport werd hem voorgelegd dat het vanuit dat perspectief goed was dat zowel hij als Hamilton uitviel. 'Dat kun je niet zeggen', zei Verstappen. 'Ik wil nooit crashen, ik wil mooi racen. Je hebt alleen twee man nodig om samen door die bocht te komen en als eentje niet wil meewerken, houdt het op.'  \n  \nIn de meeslepende titelstrijd tussen Hamilton en Verstappen liggen de kaarten elke dag anders. Door Monza is het alleen wel een zekerheid dat de komende drie maanden elke bocht die Verstappen en Hamilton samen ingaan met ingehouden adem bekeken zal worden, tot en met de laatste GP in Abu Dhabi.","intensity":0,"negativity":0,"cluster_id":48,"similar_texts":"text617"},{"id":"71","publisher":"Trouw","date":"2021-09-13","url":"https://krant.trouw.nl/titles/trouw/8321/publications/1353/articles/1444511/9/5","title":"Ophef om zangeres die Majoor Bosshardtprijs krijgt","text":"Op sociale media is ophef over het feit dat Marga Bult de Majoor Bosshardtprijs heeft gekregen. Zij pakte haar oude baan als verpleegkundige weer op tijdens de coronacrisis,en kreeg daarvoor unaniem de juryprijs. Bult werkte na een oproep in een zorghotel voor coronapatiënten in Noord-Brabant. Volgens veel Twitteraars is de prijs onterecht omdat zij 'desinformatie' en 'complottheorieën' over het coronavirus zou verspreiden. Bult heeft zich regelmatig kritisch uitgelaten over het corona- en vaccinatiebeleid. Ook heeft de zangeres zich niet laten vaccineren. In een reactie zegt het Leger des Heils de ophef te betreuren. De organisatie voegt eraan toe voorstander te zijn van vaccinatie.","intensity":0,"negativity":1,"cluster_id":25,"similar_texts":"text203"},{"id":"72","publisher":"Trouw","date":"2021-09-13","url":"https://krant.trouw.nl/titles/trouw/8321/publications/1353/articles/1444511/12/3","title":"Oprichter Lichtend Pad overleden","text":"### Peru\n\nAbimael Guzmán, oprichter en jarenlang leider van de Peruaanse guerrillabeweging Lichtend Pad, is overleden. Hij stierf op 86-jarige leeftijd in de extra beveiligde gevangenis op marinebasis Callao, zo maakte de gevangenisdirectie zaterdag bekend. Zijn gezondheid was de afgelopen maanden sterk verslechterd. Lichtend Pad begon onder leiding van Guzmán - een voormalig hoogleraar filosofie - in 1980 een bloedige opstand tegen de Peruaanse staat; bijna 70.000 mensen kwamen om het leven in de jarenlange strijd tussen de maoïstische guerrillabeweging en de regering. Sinds Guzmáns arrestatie in 1992 hebben veel leden van Lichtend Pad hun wapens neergelegd; naar schatting zijn er nog enkele honderden strijders actief in de geïsoleerde bos- en berggebieden van het land.","intensity":0,"negativity":0,"cluster_id":42,"similar_texts":"text456"},{"id":"73","publisher":"Trouw","date":"2021-09-14","url":"https://krant.trouw.nl/titles/trouw/8321/publications/1354/articles/1445225/11/1","title":"Panikerende CDU zet vol in op agressie","text":"Armin Laschet leek zondagavond tijdens het tweede Duitse verkiezingsdebat vastbesloten om het joviale, ietwat knullige imago dat hem in de weg zit van zich af te schudden. Onder zijn leiding zakte de christendemocratische CDU de afgelopen weken met 22 procent in de peilingen naar een historisch dieptepunt. Zondag probeerde hij zichzelf opnieuw uit te vinden door zich agressief op te stellen jegens zijn grootste concurrent voor het bondskanselierschap: SPD'er Olaf Scholz.  \n  \n\"Als mijn minister van financiën zo zou werken als jij, dan zouden we een probleem hebben\", zei Laschet tegen Scholz, die in de huidige regering van bondskanselier Angela Merkel deze positie bekleed. Kort na de start van het debat beschuldigde Laschet Scholz ervan niet genoeg toezicht te houden op diens ministerie. Zo noemde hij een onderzoek dat loopt tegen een afdeling die de taak had witwaspraktijken op te sporen, maar veel informatie nooit aan de politie bleek door te spelen.  \n  \nNu de sociaaldemocratische SPD voorloopt in de peilingen, stelt de CDU zich steeds vijandiger op jegens haar coalitiepartner. Vorige week noemde de jongerenpartij van de CDU Olaf Scholz op haar Instagram-account 'een links-extremistische, verbodslievende wolf'. SPD'er Lars Klingbeil zei zondag dat de CDU 'een partij in blinde paniek' is. \"Deze week vormt een zielige climax van een lastercampagne die ik niet had verwacht van de Unie.\"  \n  \nOok binnen de partij lopen de emoties hoog op. Verschillende CDU-leden blijven publiekelijk verklaren dat zij weinig vertrouwen hebben in Laschet en liever Markus Söder, voorzitter van zusterpartij CSU, als lijsttrekker hadden gewild. Een regionale tak van de CDU in Saarland weigert zelfs posters met het gezicht van Armin Laschet op te hangen, uit onvrede over het feit dat hij de partij vertegenwoordigt. In een poging de partij toch eensgezind voor te dag te laten komen presenteerde Laschet deze week zijn 'toekomstteam', bestaand uit acht bekende CDU-gezichten die een rol zouden kunnen spelen in een regering onder Laschet.  \n  \nDe partij zag het afgelopen weekend als een cruciaal moment in de verkiezingsstrijd. \"Als er nog een kans is om het tij te keren, dan is het dit weekend\", zei Söder tegen persbureau DPA, doelend op het CSU-partijcongres op zaterdag en het tv-debat op zondag. Een keerpunt bleek dit weekend niet, ook al behaalde Laschet een bescheiden succes. Volgens onderzoeksgroep Wahlen vond 35 procent van de kijkers dat hij hun verwachtingen overtrof. Maar Laschet is nog lang geen favoriet. Volgens televisiestation ZDF zag 32 procent van de kijkers Olaf Scholz als winnaar van het debat. Annalena Baerbock van de Groenen kreeg 26 procent van de stemmen en Laschet slechts 20. De rest van de kijkers zag geen duidelijke winnaar.  \n  \nHet tweede verkiezingsdebat, inhoudelijk veel sterker dan het eerste, maakte vooral duidelijk dat er deze verkiezingen belangrijke overeenkomsten zijn tussen de SPD en de Groenen. Beide partijen willen een verhoging van het minimumloon en ook hogere belastingen, om zo te kunnen investeren in het klimaat en onderwijs. De CDU is daarentegen fel tegen hogere belastingen en wil vertrouwen op marktwerking in de strijd tegen klimaatverandering.  \n  \nZo wordt de CDU steeds angstiger om in de oppositie terecht te komen. De afgelopen dagen werd het bang maken van kiezers voor een coalitie tussen de SPD, de Groenen en Die Linke de belangrijkste verkiezingsstrategie van de CDU. Zelfs afzwaaiend bondskanselier Angela Merkel, die Armin Laschet tot nu toe nauwelijks steunt, waarschuwde kiezers voor een coalitie met Die Linke, een partij die de CDU als extremistisch ziet.  \n  \nOok op dit punt viel Laschet tijdens het tv-debat Scholz aan, die om het onderwerp heen draaide omdat hij een samenwerking niet wil uitsluiten. \"Dat is oneerlijk. Kijkers hebben recht op duidelijkheid\", zei Laschet.  \n  \nToch is het de vraag of deze oude retoriek van de CDU, de partij van het 'vrije Westen' tegenover het 'Rode gevaar' in het oosten (waar Die Linke groot is), tegenwoordig nog steeds werkt. Laschet belooft een kleinere overheid, minder bureaucratie. Maar veel Duitsers verlangen juist naar een grotere rol van de overheid bij urgente thema's als het klimaat.  \n  \nOm die twijfelende kiezers aan te spreken, herhaalde Laschet in het debat tot vier keer toe óók dat het in een volgende regering niet 'business as usual' mag zijn. De grote vraag is hoe geloofwaardig die belofte is voor een partij die de laatste zestien jaar regeerde en er verder weinig blijk van geeft radicaal van koers te willen veranderen.","intensity":0,"negativity":2,"cluster_id":46,"similar_texts":"text654"},{"id":"74","publisher":"De Telegraaf","date":"2021-09-14","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/cb882dec2065906bfa6a8ad8a0156ff9/web/OPS/cciobjects.json&hash=5de2dd931828bbd815fa#/pages/4-5","title":"Per ongeluk ’Meneer Lingo’","text":"Per ongeluk ’Meneer Lingo’\n\nDe glitter en glamour van Hilversum was niet besteed aan François Boulangé en hij was ook niet trots op zijn rol als presentator. Het was voor hem gewoon werk.\n\nFoto ANP/HH\n\nFrançois Boulangé (1953-2021) presenteerde ruim 2000 afleveringen\n\ndoor Paola van de Velde \n\nMet zijn olijke ronde gezicht, zijn kleurrijke bretels, studentikoze bril en zorgvuldige taalgebruik werd presentator en tv-maker François Boulangé in de jaren negentig een graag geziene gast in veel Nederlandse woonkamers. Ruim zeven jaar lang was hij het gezicht van het populaire woordspel Lingo. \n\nMaandag stierf ’Meneer Lingo’, zoals hij zichzelf schertsend noemde, nadat hij meer dan 2000 afleveringen gepresenteerd had, aan de gevolgen van kanker. Hij werd slechts 67 jaar.\n\nDe glitter en glamour van Hilversum was niet aan hem besteed. De aimabele presentator, die de kandidaten meteen op hun gemak wist te stellen, ambieerde aanvankelijk zelfs helemaal geen carrière in de spotlichten. François Boulangé (zijn echte naam, geen pseudoniem), die Nederlands had gestudeerd met als bijvak communicatiewetenschappen, begon zijn loopbaan als leraar Nederlands. Bij wijze van hobby gaf de spelletjesfanaat ook lessen in bridge. \n\nHij rolde het tv-vak in toen producer IDTV hulp nodig had bij het ontwikkelen van het spel TrosTriviant. Later werkte hij ook als regisseur voor de kunstquiz De Connaisseur, die door Vara-coryfee Joop Koopman werd gepresenteerd. Zijn doorbraak kwam pas toen hij in 1992 Lingo mocht gaan presenteren. Een programma waarbij hij al enige jaren achter de schermen had gewerkt, onder meer als eindredacteur en als persoonlijk begeleider van Robert ten Brink, de eerste die het spelletje leidde. \n\nGouden greep\n\nBoulangé was per ongeluk op de lijst voor een screentest beland en werd – tot zijn eigen verbazing – uitgekozen uit een lange rij van gegadigden. Die keuze bleek een gouden greep te zijn. \n\nMet zijn enthousiaste en gezellige manier van presenteren werd het woordspel, waarbij de kandidaten zo snel mogelijk een woord van vijf letters moesten raden, razend populair. Dat twee nonnen in een uitzending niet op het woord ’hemel’ konden komen, vond hij hilarisch. Het was een anekdote die hij graag opdiste. \n\nTrots was Boulangé niet op zijn succes als presentator van Lingo. Hij zag het gewoon als werk. „Meneer Lingo was ook niet meer dan een scheidsrechter”, benadrukte hij meer dan eens. Maar toen de toenmalige staatssecretaris van cultuur Rick van der Ploeg zich geringschattend uitliet over zijn programma, reageerde Boulangé fel: „Vergis je niet. Lingo heeft ook een educatieve waarde. Het wordt veel op scholen gespeeld. En allochtonen leren er de Nederlandse taal mee.”\n\nIn het jaar 2000 verhuisde Lingo van de Vara naar de Tros. Boulangé, die zichzelf als een echt Vara-gezicht beschouwde, verhuisde niet mee. Het spelletjesprogramma werd voortaan gepresenteerd door Nance Coolen en later Lucille Werner. De creatieve Boulangé was er niet rouwig om. Met plezier ging hij weer achter de schermen werken. Zo had hij zijn eigen bedrijf Boldface, waarmee hij onder meer bedrijfsfilms en documentaires maakte. \n\nActiegroep\n\nOp tv zagen de kijkers hem nauwelijks meer. Ondanks de actiegroep ’Boulangé terug op tv’ die er in 2000 voor pleitte hem desnoods ’weerman’ te maken. In 2016 was hij even terug, als kandidaat in De Slimste Mens. Hij werd vierde. \n\nKijkers wilden hem terug op televisie, desnoods als een weerman","intensity":0,"negativity":1,"cluster_id":14,"similar_texts":"text84"},{"id":"75","publisher":"Trouw","date":"2021-09-14","url":"https://krant.trouw.nl/titles/trouw/8321/publications/1354/articles/1445225/10/6","title":"Politie vindt drugsophalers in container","text":"Hulpdiensten hebben negen mensen uit een container gehaald aan de Europaweg in Rotterdam. Volgens de politie gaat het om mannen in de leeftijden van 18 tot 23 jaar. De mannen kregen last van een zuurstoftekort, daarom werd volgens de woordvoerder van de veiligheidsregio Rotterdam-Rijnmond 'massaal uitgerukt'.  \n  \nVolgens de zegsvrouw hebben de mannen die in de container zaten zelf gebeld omdat ze benauwd werden. De politie vermoedt dat het om mensen gaat die ervoor zorgen dat verstopte drugs uit zeecontainers worden gehaald en van het terrein worden vervoerd.","intensity":0,"negativity":1,"cluster_id":52,"similar_texts":"text439"},{"id":"76","publisher":"NRC Handelsblad","date":"2021-09-13","url":"https://www.nrc.nl/nieuws/2021/09/12/psv-heeft-een-nieuwe-patron-az-moet-het-doen-met-zij-instromers-a4057994#20210913-79802-301","title":"PSV heeft een nieuwe  patron, AZ moet het doen met ‘zij-instromers’","text":"Eredivisie AZ en PSV verkochten deze zomer hun belangrijkste spelers. De een is daardoor verzwakt, de ander sterker geworden. PSV won zaterdagavond  in Alkmaar met 3-0.   ,Hij kijkt even naar zijn coach Pascal Jansen, een meter of twintig bij hem vandaan. Dan trekt hij voor de vorm zijn kousen op, rug naar zijn medespelers, blik naar de grond. Achter hem staan tien PSV’ers in een omhelzing. Het is de dertiende minuut, PSV is op 1-0 gekomen door een afstandsschot van Olivier Boscagli. Owen Wijndal, linksback van AZ, heeft zijn medespelers even niets te melden.\n\nWijndal (21) is sinds een paar dagen aanvoerder van AZ. Aan het begin van het seizoen was dat nog Teun Koopmeiners, maar die vertrok vlak voor het verstrijken van de transferdeadline naar Atalanta Bergamo. Koopmeiners was de „chef” van de spelersgroep, zei AZ-trainer Jansen een dag voor de wedstrijd. Een van de beste spelers én een leiderstype. Of Wijndal dat ook wordt, durfde Jansen niet te zeggen. „Teun en Owen hebben verschillende karakters.”\n\nKoopmeiners was zeker niet de enige belangrijke speler die deze zomer wegging bij AZ. Keeper Marco Bizot (Stade Brest), verdediger Jonas Svensson (Adana Demirspor), aanvallers Calvin Stengs (Olympique Nice) en Myron Boadu (AS Monaco) kregen allemaal de transfer waar ze op hoopten. Alleen Wijndal, die in aanloop naar het EK in juni zijn basisplaats bij het Nederlands elftal verloor en vervolgens geblesseerd raakte, bleef onverwachts in Alkmaar.\n\nGoede transferbalans\n\nDe transfers leverden AZ veel geld op. Net als tegenstander PSV, dat deze zomer onder meer Denzel Dumfries (Internazionale) en Donyell Malen (Borussia Dortmund) voor miljoenen verkocht. Slechts zes clubs in Europa hadden deze zomer een betere financiële transferbalans dan PSV en AZ, blijkt uit cijfers van statistiekensite Transfermarkt.\n\nPSV hield bijna 47 miljoen euro over na alle aan- en verkopen, AZ ruim 42 miljoen. Alleen Internazionale (161 miljoen), Borussia Dortmund (62,75 miljoen), Udinese (54,5 miljoen), Red Bull Salzburg (53,53 miljoen), FC Barcelona (49 miljoen) en Real Madrid (47 miljoen) hadden een betere balans, maar dat kwam deels door financiële problemen (zoals bij Inter) waardoor vooral spelers verkocht moesten worden.\n\nMaar als goede spelers vertrekken, moet er weer een nieuw team met hernieuwde hiërarchie worden opgebouwd – dat is het lot van de Nederlandse (top)clubs. AZ en PSV gingen hier deze zomer heel anders mee om. Waar PSV al vroeg duidelijk maakte wie de nieuwe leiders van het elftal werden, ging bij AZ aanvoerder Koopmeiners zó laat weg dat coach Jansen nog moet werken aan een nieuwe pikorde. Terwijl PSV-trainer Roger Schmidt het zich kon veroorloven oud-aanvoerder Dumfries buiten de selectie te houden in afwachting van zijn transfer, behield Koopmeiners bij AZ de aanvoerdersband en speelde hij nog mee tijdens de onderhandelingen met Atalanta.\n\nHet verschil in aanpak heeft de kwaliteit van de huidige selecties bepaald. PSV ging vroeg de markt op. Dat moest ook wel, vanwege kwalificatieduels voor de Champions League. Leiderschap, daar was PSV heel bewust naar op zoek. Technisch directeur John de Jong noemde in mei tegen Voetbal International voorbeelden van spelers die kwaliteiten hadden waarnaar hij zocht. Mario Götze en Eran Zahavi, die bij PSV het goede voorbeeld gaven met hun hyperprofessionele instelling. Of de in 2017 vertrokken Andrés Guardado, die met „gif” speelde en bovendien verbaal leiderschap toonde. „Zo’n patron zou ik er komend seizoen graag bij willen hebben”, zei De Jong.\n\nAndré Ramalho (rechts) viert met keeper Joël Drommel de overwinning van PSV op AZ. Foto Ed van de Pol/ANP\n\nDie patron kwam er. Bij PSV heeft de Braziliaanse verdediger André Ramalho, voor 2,5 miljoen euro overgenomen van Red Bull Salzburg, vanaf het eerste moment een leidersrol. Ook zaterdag tegen AZ was Ramalho (29) dominant, geen moment onrustig. Aanvoerder Marco van Ginkel speelde vorig seizoen bij PSV weinig door blessures. Nu neemt hij duidelijk zichtbaar het voortouw. Met Davy Pröpper werd nog een ervaren en verbaal sterke speler aangetrokken. En aanvaller Cody Gakpo (22) is door trainer Roger Schmidt bewust doorgeschoven in de Eindhovense hiërarchie: hij is nu vice-aanvoerder en nam zitting in de spelersraad, net als onder anderen Ramalho en de Duitser Götze.\n\nNiet uitgekleed\n\nBij AZ kwamen nieuwe spelers, zoals de Griekse spits Vangelis Pavlidis en de Noorse rechtsback Aslak Witry, maar dat zijn geen types die direct de leiding nemen. „Zij-instromers” noemde Pascal Jansen ze, spelers die tijd nodig hebben om belangrijk te worden. Voor leiderschap keek AZ vooral binnen de eigen gelederen. In de zomer werden de contracten verlengd van Jordy Clasie (drie jaar) en Bruno Martins Indi (vier jaar, hij was gehuurd). Verder hoopt AZ dat jeugdspelers doorstromen en zich bewijzen, dat is waar de club zich al jaren in onderscheidt.\n\nAZ is niet uitgekleed maar „gewijzigd”, stelt technisch directeur Max Huiberts. Maar de club heeft na drie wedstrijden drie punten en staat op de dertiende plaats. Zaterdag was het verschil met koploper PSV – twaalf punten uit vier duels – zichtbaar. AZ speelde weliswaar een energieke eerste helft waarin het een paar goede kansen creëerde. En de ploeg werd geen moment weggespeeld door PSV, zoals Owen Wijndal na afloop benadrukte. Het was hem zelfs gelukt om zijn directe tegenstander Noni Madueke, „toch een van de beste spelers in de Eredivisie”, in bedwang te houden. Maar PSV sloeg na rust via de invallers Yorbe Vertessen en Ritsu Doan onverbiddelijk toe.\n\nToen de 3-0 viel, zat Wijndal onderuitgezakt met een bal op schoot op een stoel naast de dug-out. Gewisseld, hij was op. De verdediger was wel tevreden met zijn eigen prestatie en zei na afloop wat een aanvoerder hoort te zeggen: hij heeft vertrouwen in zijn nieuwe teamgenoten en verwacht dat AZ snel beter wordt. En dat híj nu de band draagt, verandert niets aan zijn gedrag, zei Wijndal. „Ik ga niet ineens heel veel praten. Dan ga ik acteren, en dat is nep.”\n\nEen versie van\n\ndit artikel\n\nverscheen ook in\n\nNRC Handelsblad\n\nvan 13 september 2021\n\nEen versie van\n\ndit artikel\n\nverscheen ook in\n\nNRC in de ochtend\n\nvan 13 september 2021","intensity":0,"negativity":0,"cluster_id":30,"similar_texts":"text23"},{"id":"77","publisher":"De Volkskrant","date":"2021-09-13","url":"https://krant.volkskrant.nl/titles/volkskrant/7929/publications/1358/articles/1444510/40/1","title":"PSV is AZ weer voorbij, zeker als het om scoren gaat","text":"### Eredivisie\n\nAZ 0  \nPSV 3  \n  \nGeregeld glijdt de aanvoerdersband van Owen Wijndal zaterdag in het aantrekkelijke duel met PSV (0-3) van zijn arm tot op zijn pols. Wat dat zegt over zijn spel? Niets. Wijndal voetbalt goed bij zijn rentree na een paar maanden blessureleed, als krachtbron met flair op links. De nieuwe aanvoerder van AZ speelt Noni Madueke uit de wedstrijd. Het zegt hoogstens iets over onwennigheid, over nieuwigheid van een team dat zoekt naar herschikking van de hiërarchie, naar doelpunten vooral.  \n  \nHoe anders is het gesteld met koploper PSV, dat de hegemonie van Ajax aanvalt, de brede selectie vanwege het vroege Europese voetbal snel vrij compleet had en inmiddels is gewend aan het kneedwerk van trainer Roger Schmidt, wiens wissels geweldig uitpakken. PSV bouwt voort, onder meer door contracten van toppers als Mario Götze, Madueke en Cody Gakpo open te breken.\n\nGloedvolle generatie\n\nAZ was aardig op weg van de traditionele top-drie een top-vier te maken, maar met Teun Koopmeiners vertrok vorige week opnieuw een pion van die ene, gloedvolle generatie die misschien, wie weet, de titel had kunnen grijpen als corona in maart 2020 geen einde had gemaakt aan de opmars.  \n  \nAZ opende zaterdag zijn verbouwde huis met een knalfuif. Muziek en mooi licht, glijdend over intieme tribunes. Ogenschijnlijk zelfs minder wind dan voorheen. Directeur Robert Eenhoorn betrad het veld om de werkers en supporters te bedanken voor hun geduld, nadat twee jaar geleden een deel van het dak instortte. Het is een prachtig huis. Alleen: de mooiste meubels zijn verkocht. De nieuwe zijn gearriveerd, maar ze zitten nog niet zo lekker en de trainer is nog bezig met de herschikking.  \n  \nJa, AZ voetbalt nog steeds met pressie. Dat bleek ook tegen RKC en Europees tegen Celtic. In de competitie is alleen van Heerenveen gewonnen. Wie scoort, nu tientallen doelpunten van Koopmeiners, Myron Boadu en Calvin Stengs zijn verkocht? Vangelis Pavlidis moet wennen, zoals zaterdag weer bleek in de eerste helft, bij 0-0, toen hij in kansrijke positie miste. Jesper Karlsson is nog niet zo in vorm als vorig seizoen. 'Het heeft een aantal jaren geduurd om het elftal vorm te geven', zegt trainer Pascal Jansen, die beseft dat het afwachten is, of de ploeg genoeg doelpunten in huis heeft.\n\nVisie\n\nDe visie van AZ is bekend. Opleiden, goed verkopen en geen miljoenen uitgeven, zelfs niet als voor pakweg 50 miljoen is vertrokken. Het huis opknappen was ook een dure klus. Wijndal: 'Volgens mij geeft AZ nooit veel uit.' Hij wijst op nieuwelingen als Aslak Witry en Pavlidis. 'De positie van Cal (Stengs) kunnen we goed opvullen, en van Teun (Koopmeiners) ook. Ik heb alle vertrouwen dat we het weer goed gaan doen.' Hij corrigeert de opmerking dat het weer een goed team kan worden. 'Het is een goed team.'  \n  \nMaar nog niet zo goed als PSV, dat over rust beschikt, dat diepte heeft in de selectie, en dat een hele groep schutters heeft. De grote wedstrijden vroeg in het seizoen hebben het elftal gelouterd. Tot de rust is het spel heel matig, maar na een kwartier haalt Olivier Boscagli, uitgerekend iemand die niet vaak scoort, geweldig uit, vanuit stand. 'Het is denk ik wel het mooiste doelpunt van mijn loopbaan', is hij na afloop wat beduusd. En dan die invallers: de razendsnelle Yorbe Vertessen wint te makkelijk van Martins Indi en schiet diagonaal raak. Ritsu Doan dribbelt prachtig, kapt en schiet diagonaal in de kruising.\n\nVeel scorers\n\nBij PSV kunnen velen scoren. Het valt dus niet zo op dat Eran Zahavi onzichtbaar is, dat Gakpo licht geblesseerd uitvalt, Madueke geen kans heeft tegen Wijndal en Mario Götze slordig is. Toch drie goals, wat het totaal in de competitie op 14 brengt, eentje meer dan Ajax, elf meer dan AZ (na drie duels).  \n  \nWijndal, over de vertrekkers: 'In het begin is het wennen. Ik ben opgegroeid met die jongens en ik gun ze de stap. We missen hun kwaliteiten, maar ik denk er niet aan. Ik speel bij een heel mooie, goede club. Voor mij is alles hetzelfde, alleen die jongens zijn weg. Voor hen is het meer wennen. Maar natuurlijk mis ik ze, ook persoonlijk.'  \n  \nTrainer Jansen, over al die kansen: 'Het is belangrijk jezelf te belonen. Dit is de grotemensenwereld waarin je wordt afgerekend op resultaten.' Collega Schmidt: 'We hebben een sterke bank, maar we hebben iedereen nodig.' Donderdag speelt AZ tegen Randers uit Denemarken, in de Conference League. PSV ontvangt Sociedad, in de Europa League. Ook dat tekent het verschil, tussen PSV en AZ.","intensity":1,"negativity":0,"cluster_id":30,"similar_texts":"text467"},{"id":"78","publisher":"De Telegraaf","date":"2021-09-14","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/cb882dec2065906bfa6a8ad8a0156ff9/web/OPS/cciobjects.json&hash=9d8a06c10bbf6cae039d#/pages/24-25","title":"Rabo herziet prognose","text":"Rabo herziet prognose\n\nHuizenprijzen\n\nHet tempo waarin de huizenprijzen stijgen neemt dit jaar nog sneller toe dan eerder gedacht, verwachten economen van Rabobank vanwege het snelle economische herstel en de lage rente. De economen voorzien dat huizen dit jaar 14,4% duurder worden. In 2022 verwachten ze ook een flinke stijging, met 11,5%. \n\nIn juni hield Rabobank het nog op een gemiddelde groei van respectievelijk 11% en 4,6 %. Eind vorig jaar voorspelde de bank voor 2021 en 2022 nog zelfs groeipercentages van respectievelijk 5,5% en 2,5%. Ook andere banken kwamen terug op hun prognoses.","intensity":0,"negativity":0,"cluster_id":8,"similar_texts":"text99"},{"id":"79","publisher":"Trouw","date":"2021-09-14","url":"https://krant.trouw.nl/titles/trouw/8321/publications/1354/articles/1445225/15/2","title":"Rabo: Huizenprijzen stijgen nóg sneller","text":"Het tempo waarin de huizenprijzen stijgen neemt dit jaar nog sneller toe dan eerder gedacht, verwachten economen van Rabobank. Zij gaan er nu van uit dat huizen dit jaar 14,4 procent duurder worden. In 2022 voorzien ze ook een flinke stijging, met 11,5 procent. In juni hield Rabobank het nog op een gemiddelde groei van respectievelijk 11 en 4,6 procent. De prognose is bijgesteld omdat de prijzen sinds de vorige schatting sneller oplopen.","intensity":0,"negativity":0,"cluster_id":8,"similar_texts":"text124"},{"id":"80","publisher":"Algemeen Dagblad","date":"2021-09-14","url":"https://krant.ad.nl/titles/algemeendagblad/7908/publications/26127/articles/1445226/19/1","title":"Rechter: Uber moet chauffeurs in dienst nemen","text":"In juni stapte FNV naar de rechter, gesteund door Uber-chauffeurs die zeggen dat ze rechteloos zijn: geen sociale voorzieningen, geen inkomenszekerheid en geen pensioen.  \n  \nDe uitspraak van de kantonrechter van gisteren betekent dat Uber verplicht is de cao op de arbeidsovereenkomsten van deze chauffeurs toe te passen, in de periodes dat de cao algemeen verbindend is verklaard. Daarmee kunnen deze chauffeurs in bepaalde gevallen aanspraak maken op achterstallig salaris. Daarnaast moet Uber aan FNV een schadevergoeding van 50.000 euro betalen vanwege het niet nakomen van de cao taxivervoer. In het Verenigd Koninkrijk oordeelde een rechter eerder ook dat de chauffeurs geen onder- nemers maar werknemers zijn. Uber heeft daar een half miljard euro gereserveerd voor nabetalingen.  \n  \nDe rechter vindt dat er sprake is van 'modern werkgeversgezag' van Uber en concludeert dat het bedrijf 'slechts op papier' is overeengekomen dat de chauffeurs als zelfstandig ondernemer werken. Zo wijzen verschillende functies van de app die Uber gebruikt om chauffeurs in contact te brengen met klanten op een werknemersrelatie. Een chauffeur mag bijvoorbeeld maar een paar ritten weigeren voordat hij door het systeem wordt uitgelogd. Ook is Uber bij klachten van klanten de partij die eenzijdig beslist over de oplossing. Het bedrijf kan onder meer besluiten de overeengekomen ritprijs aan te passen.  \n  \nDe Amsterdamse taxichauffeur Abelhakim Benamran zegt dat er nauwelijks is te leven van de taxiritten. ,,De ritprijs is een race naar de bodem. Mensen leven onder bijstandsniveau. Wie ritten weigert, krijgt steeds minder ritten aangeboden als er weinig aanbod is. Hoe dat algoritme precies werkt, weet alleen Uber.''\n\nOverwinning\n\nFNV noemt de uitspraak van de rechter een grote overwinning voor de rechten van de chauffeurs. Zakaria Boufangacha, vicevoorzitter van FNV: ,,Deze uitspraak laat zien wat wij al jaren zeggen: Uber is een werkgever en de chauffeurs werknemers, dus moet Uber zich aan de cao taxivervoer houden. Het is ook een signaal naar Den Haag dat dit soort constructies illegaal zijn en dat de wet dus gehandhaafd moet gaan worden.\"  \n  \nFNV sleepte Uber voor de rechter, omdat de chauffeurs te weinig verdienen en nauwelijks rechten hebben. Uber zegt dat de chauffeurs die via hun app werken zelfstandigen zijn, maar dat heeft de rechter nu dus tegengesproken. ,,Echte zzp'ers kunnen zelf hun tarief bepalen en bepalen zelf hoe ze hun werk uitvoeren'', zegt Boufangacha. ,,Bij chauffeurs die voor Uber rijden, is dat niet het geval. Uber bepaalt het uurtarief, wie er wel of niet in de app komt, wie welke rit krijgt en hoe de ritten worden uitgevoerd.\"  \n  \nUber is ontevreden met de uitkomst. ,,We zijn teleurgesteld in deze uitspraak, omdat we weten dat het overgrote deel van de chauffeurs graag zelfstandig wil blijven'', zegt Maurits Schönfeld, general manager Noord-Europa bij Uber. ,,Chauffeurs willen geen afstand doen van de vrijheid om te kiezen of, waar en wanneer en met wie ze werken. In het belang van chauffeurs gaan we daarom in beroep tegen de uitspraak van de rechter.\"  \n  \nVolgens Uber kiest 90 procent van chauffeurs zelf voor het leven als zelfstandige. De ontevreden chauffeurs zouden 'enkelingen' zijn. Uber, zo stelt Uber, is slechts een technologiebedrijf dat een app levert waarbij passagier en chauffeur elkaar vinden.\n\nSchandalig\n\nDoor de uitspraak zijn de Uber-chauffeurs vanaf nu automatisch bij Uber in dienst en moet het taxibedrijf de chauffeurs betalen en behandelen volgens de cao. Daardoor krijgen ze meer loon en meer rechten bij bijvoorbeeld ontslag of ziekte. ,,Allemaal zaken die niet meer dan normaal zouden moeten zijn in een land als het onze. Het is schandalig dat het kabinet de handhaving tegen dit soort praktijken niet oppakt\", aldus Boufangacha.  \n  \nHet Europees Parlement debatteerde gisteravond over strengere Europese regels voor bedrijven als Uber. Platformwerkers zouden daardoor per definitie werknemers worden en de bewijslast van het tegendeel komt bij het bedrijf zelf te liggen. Agnes Jongerius, PvdA-delegatieleider in he Europees Parlement, is blij met de uitspraak.  \n  \nOok GroenLinks-Europarlementariër Kim van Sparrentak denkt dat de uitspraak grote gevolgen zal hebben voor de platformeconomie. ,,Het is heel goed nieuws. De rechtbank laat zien dat Uber zich al jaren bewust niet aan de regels houdt door haar chauffeurs als schijnzelfstandigen in te zetten.''  \n  \nZe wijst er wel op dat de uitspraak alleen geldt voor Uberchauffeurs, dus niet voor andere werknemers met een vergelijkbare constructie, zoals Deliveroobezorgers of schoonmakers van Helpling. ,,Deze zaak laat zien dat duidelijke regels nodig zijn voor werk via dit soort platforms, Europese regelgeving is dus hard nodig.\"","intensity":1,"negativity":0,"cluster_id":5,"similar_texts":"text97"},{"id":"81","publisher":"De Telegraaf","date":"2021-09-13","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/2c00826d7ec9be7515327ef89212a4a4/web/OPS/cciobjects.json&hash=0d5cd430f8e27730c45f#/pages/30-31","title":"Ricciardo én Norris dolgelukkig in Monza","text":"Ricciardo én Norris dolgelukkig in Monza\n\nLando Norris en Daniel Ricciardo\n\nFOTO AFP\n\nMONZA Daniel Ricciardo kon zijn geluk niet op na zijn verrassende zege in Monza. Zijn McLaren-teamgenoot Lando Norris, tweede achter de Australiër, toonde zich daarnaast een geweldige teamspeler. \n\n„Ook toen ik Max (Verstappen, red.) voorbijkwam na de start, wist ik dat het geen garantie was dat ik zo lang zou leiden”, aldus Ricciardo. „Ik denk niet dat we de snelste waren, maar het was genoeg om Max achter me te houden. Ik voelde vrijdag al dat er iets goeds aan zat te komen. Het is ongekend. Niet alleen om te winnen, maar ook nog eens een een-tweetje voor het team. Nu heb ik een keer geen woorden.”\n\nHet was de eerste een-twee voor McLaren sinds 2010. En de eerste zege voor de renstal sinds 2012. Door de crash van Verstappen en Lewis Hamilton finishte Norris dus als tweede, voor Valtteri Bottas. „Hier hebben we altijd naar toegewerkt, sinds ik bij het team zit”, aldus de Brit. „Ik ben heel blij voor Daniel en voor het hele team. Ik weet dat er voor mij nog genoeg kansen komen in de toekomst.”","intensity":0,"negativity":0,"cluster_id":41,"similar_texts":"text31"},{"id":"82","publisher":"De Telegraaf","date":"2021-09-13","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/2c00826d7ec9be7515327ef89212a4a4/web/OPS/cciobjects.json&hash=5dedb147f43954e22f24#/pages/40-41","title":"Ronaldo is terug!","text":"Ronaldo is terug!\n\nCristiano Ronaldo maakt het meteen waar bij Manchester United.\n\nFOTO’S GETTY IMAGES  \n\n\nNamens Manchester United schiet Cristiano Ronaldo de 1-0 tegen de touwen. Daarna gaat de Portugees uit zijn dak.\n\n❮❯\n\nPortugese ster laat Old Trafford exploderen bij rentree voor Manchester United\n\ndoor Yorick Hokke\n\nAMSTERDAM Kan hij het nog? Nou, en of. Waar iedereen in het Theatre of Dreams vooraf op hoopte, kwam zaterdag meer dan uit. Cristiano Ronaldo wees ’zijn’ Manchester United bij zijn rentree met twee doelpunten de weg tegen Newcastle United en liet zich door de fans in de armen sluiten op Old Trafford.\n\nAlleen de echte groten der aarde krijgen voor elkaar wat Ronaldo zaterdag deed. Onder enorme belangstelling direct beslissend zijn na een spectaculaire terugkeer. Johan Cruijff deed het in 1981 voor Ajax tegen Haarlem, Thierry Henry in 2012 namens Arsenal tegen Leeds United en Zlatan Ibrahimovic vorig jaar bij zijn basisrentree voor AC Milan tegen Cagliari. Zaterdag waren alle ogen gericht op Cristiano Ronaldo, de verloren zoon die door Manchester United ternauwernood uit de klauwen van rivaal Manchester City werd gehouden. Mede dankzij een telefoontje van zijn oude manager Sir Alex Ferguson, met wie hij een warme band onderhoudt.\n\nPerfectionist\n\nBij Juventus was Ronaldo’s rol wel zo’n beetje uitgespeeld en werd hij, ondanks 100 (!) doelpunten in drie seizoenen, nooit écht een publiekslieveling. Op Old Trafford was de Portugees dat tussen 2003 en 2009 wel. Met onder meer drie landstitels en één Champions League-zege was zijn eerdere verblijf in Manchester een daverend succes. \n\nDat zorgt direct ook voor een zeker afbreukrisico. Want de 36-jarige Ronaldo is nog steeds een fenomenale voetballer, nog altijd enorm atletisch, maar wordt natuurlijk ook een jaartje ouder. En de Premier League is geen competitie om even af te bouwen. Het tempo is moordend, het schema bomvol en de fysieke belasting daardoor enorm zwaar. Bovendien is Ronaldo een perfectionist. Met minder dan de beste vorm van zichzelf neemt hij geen genoegen. Die drive zorgt ervoor dat hij al meer dan vijftien jaar samen met Lionel Messi aan de top staat. Maar hoe lang nog?\n\nZijn optreden tegen Newcastle United belooft in elk geval veel goeds. Zijn twee doelpunten in de met 4-1 gewonnen wedstrijd waren ook nog eens cruciaal. Ronaldo nam de openingstreffer en de 2-1 voor zijn rekening. Bij de eerste, kort voor rust, reageerde het fenomeen uit Madeira vanuit de rebound pijlsnel toen Newcastle-doelman Frederick Woodman een schot niet kon klemmen. En na een uur werd diezelfde Woodman door Ronaldo door de benen gepasseerd, nadat de Portugees op volle snelheid voor de goalie opdook. Manchester United liep vervolgens uit naar een eclatante zege door treffers van Bruno Fernandes en Jesse Lingard. Donny van de Beek viel nog in.\n\nZo stoïcijns en zelfverzekerd als Ronaldo leek, zo anders was de werkelijkheid. „Ik was echt supernerveus”, gaf hij na afloop toe. „Maar misschien was dat niet te zien. Al die mensen die mijn naam zongen. Dit publiek is echt ongelooflijk. De ontvangst die ik kreeg, was geweldig. Ik wilde de fans meteen laten zien dat ik nog steeds in staat ben om de ploeg te helpen. Ik ben heel blij dat ik dat ook direct heb kunnen bewijzen.”\n\nManchester United staat door de zege gedeeld aan kop in de Premier League, met tien punten uit vier duels. De laatste keer dat de club kampioen werd, was alweer in 2013. Als iemand in staat is om die droogte te beëindigen, is het Ronaldo wel. \n\n„Dit is een goed begin, maar we moeten blijven winnen. We hebben een fantastisch en jong elftal en een fantastische coach. Maar we hebben meer vertrouwen nodig. Dit team moet nog volwassen worden om de Premier League en de Champions League te kunnen winnen. We moeten gaan groeien en bouwen aan een echt team. Ik ben nu hier om de ploeg daarmee te helpen.”\n\n’Al die mensen die mijn naam zongen, ongelooflijk’","intensity":0,"negativity":1,"cluster_id":54,"similar_texts":"text385"},{"id":"83","publisher":"De Volkskrant","date":"2021-09-13","url":"https://krant.volkskrant.nl/titles/volkskrant/7929/publications/1358/articles/1444510/41/1","title":"Ruime zege Sparta is voor trainer Henk Fraser bewijs dat combinatie met Nederlands elftal te doen is","text":"### Eredivisie\n\nSparta 3  \nFortuna Sittard 1  \n  \nKringen onder zijn ogen, sloffend loopje, schorre stem. Henk Fraser beleeft een maand van extremen en het is hem aan te zien. Voor het eerst stond hij vorige week als assistent-bondscoach Louis van Gaal bij in diens geslaagde poging het Nederlands elftal te reanimeren, met de eclatante 6-1 zege op Turkije als zalig sluitstuk.  \n  \nMaar Fraser is ook nog steeds hoofdcoach van Sparta, dat uit de eerste drie competitieduels slechts een punt vergaarde en zo op de ic van de eredivisie belandde. Zondagmiddag tegen Fortuna Sittard moet er door de verrassende nummer 8 van vorig seizoen worden gewonnen om wat zuurstof te verkrijgen.  \n  \nHet betekent schakelen van wereldtopper Virgil van Dijk naar het Haagse houwdegen Tommie Beugelsdijk. Van Frenkie de Jong naar Adil Auassar en van Memphis Depay naar Lennart Thy. 'Ik ben een liefhebber, ik vind het allebei mooi', stelt Fraser onomwonden.\n\nPittig seizoen\n\nOp zijn dubbelfunctie was in Sparta-kringen best wat kritiek. Moet Fraser niet al zijn aandacht bij Sparta houden nu een zwaar seizoen dreigt doordat de creatiefste spelers, Abdou Harroui en Laros Duarte, op het laatste moment vertrokken? Tijdens een perspraatje in aanloop naar het treffen met Fortuna waarschuwt Fraser zelf doorlopend voor de devaluatie van zijn selectie. 'Dat is een teleurstelling. We moeten beseffen dat dit een pittig seizoen wordt. We vechten met de onderste acht om handhaving.'  \n  \nFraser, ooit een gevreesde mandekker, reageerde giftig op de aantijging van Groningen-directeur Mark-Jan Fledderus dat hij onwaarheden over hem rondbazuint rondom de transfer van Duarte. 'Ik neem niets van mijn woorden terug. Ik hoop dat ik hem binnenkort tegenkom. Jammer dat we niet meer tegen elkaar voetballen.'  \n  \nDe 55-jarige in Paramaribo geboren trainer wilde met de regionale omroep niet verder terugblikken op zijn eerste ervaringen als assistent-bondscoach. Bits: 'Ik kan dat goed scheiden, maar de buitenwacht heeft daar moeite mee, dus praat ik nu alleen over Sparta.'  \n  \nHij beseft dat het snel kan gaan met trainers. 'Als staf hebben we aangetoond dat we jonge jongens kunnen helpen om beter te worden, maar dat heeft tijd nodig. En tijd heb ik niet. We leven in een heel opportunistische wereld, we hebben vorig seizoen behoorlijk goed gepresteerd, het verwachtingspatroon is misschien hier en daar niet helemaal realistisch.'  \n  \nWat kan hij doen? Kordaat: 'Er nog meer uren en energie in steken en superpositief blijven.' Het gevolg is dat Fraser eigenlijk geen vrije tijd meer heeft. 'Natuurlijk heb ik ook mijn ontspanning nodig. Dat is voor mij mijn kinderen en mijn kleinkinderen.'  \n  \nIneens voluit grijnzend: 'Je ziet het niet aan me, maar ik ben best aardig met de Xbox. Ze wonen op 300 meter, elk moment dat ik daar kan zijn, wandel ik erheen. Dat kan nu minder vaak.'  \n  \nJa, hij is soms vermoeid, maar dat was hij voor deze dubbelfunctie ook weleens. Komt vooral door de stress van het punten móéten pakken, stress die hij nu dus voelt. 'Maar ik kan me toch altijd goed focussen. En vergeet niet: van Oranje krijg ik ook energie. Mijn taken daar zijn heel anders, ik praat daar meer met spelers individueel, bij Sparta overzie ik het geheel.'  \n  \nKlagen wil hij sowieso niet. 'Ik denk dat veel mensen mijn baan zouden willen hebben. En mijn spelers bij Sparta zien: iemand van hun groep is nu daar gekomen, dat kan ook een stimulans zijn.'  \n  \nMoeite om van het niveau-Van Dijk naar het niveau-Beugelsdijk te schakelen heeft hij niet. 'Voor mensen als Van Basten of Van Hanegem is dat lastiger, want zij voetbalden en dachten op een bepaald niveau. Ik voetbalde bij Feyenoord en een paar keer in Oranje, maar ook bij Sparta, Roda en Utrecht, werkte als jeugdtrainer bij Feyenoord, PSV en de KNVB. Ik begrijp hun problemen.'\n\nTrainingspak\n\nZondag op Het Kasteel tegen het sterk aan de competitie begonnen Fortuna maakt Sparta vooral in de eerste helft de dienst uit en komt het via uitstekende doelpunten van Bryan Smeets en Thy vlot op 2-0. Fraser, gestoken in een trainingspak in plaats van een chic maatpak, zoals bij Oranje, juicht na die treffers niet mee, maar instrueert indringend zijn middenvelders.  \n  \nPas als invaller Emanuel Emegha de wedstrijd beslist (3-1) springt ook Fraser juichend op van zijn stoel, en omhelst zijn assistent Nourdin Boukhari zoals hij een paar dagen eerder werd omhelsd door Louis van Gaal. De multitasker is, zo vertelt hij na afloop, een tevreden man. 'Laat nou duidelijk zijn: ik heb het hier uitstekend naar mijn zin, wil best de Alex Ferguson van Sparta worden.'  \n  \nOp weg naar zijn eerste redelijk vrije dag in een aantal weken besluit hij: 'Het is gewoon leuk om jonge mensen beter proberen te maken. Maakt niet uit op welk niveau.'","intensity":1,"negativity":0,"cluster_id":31,"similar_texts":"text241"},{"id":"84","publisher":"Algemeen Dagblad","date":"2021-09-14","url":"https://krant.ad.nl/titles/algemeendagblad/7908/publications/26127/articles/1445226/36/1","title":"Slot wil draad weer oppakken","text":"### Feyenoord moet na twee nederlagen aantonen dat de sterke start van het seizoen geen oprisping was\n\nIn de absentie van de Engelse nieuwkomer Reiss Nelson, juist op het moment dat Alireza Jahanbakhsh ook ontbreekt in de selectie van Feyenoord voor het duel met Maccabi Haifa van vanmiddag, schuilt ook iets positiefs. De huurling van Arsenal leek okselfris vanuit Londen naar Nederland te zijn gekomen, maar de trainingen in Rotterdam vielen hem zwaar. Té zwaar, tot op heden. Een overbelastingsblessure houdt hem al meteen aan de kant.  \n  \n,,Reiss ervaart de trainingen bij ons als intensiever in vergelijking met die van Arsenal'', zegt Arne Slot. ,,Hij had bij Arsenal vrijwel alle trainingen meegedaan, maar is nu niet wedstrijdfit. Of hij PSV zondag wel haalt, is afwachten. In elk geval niet als basisspeler.''  \n  \nDat Slot zwaarder traint dan collega Mikel Arteta in Londen, lijkt waarschijnlijk. Er wordt gebouwd aan een conditioneel ijzersterk Feyenoord. Voor de wedstrijd tegen Maccabi Haifa draaiden Slot en zijn Belgische fysieke trainer Ruben Peeters, ook zonder een karrenvracht aan internationals op het veld, de duimschroeven qua fysieke arbeid weer aan. En dat is in Israël nodig, want Maccabi Haifa is volgens Slot een uitstekende ploeg. ,,Met ook nog eens heel fanatiek publiek'', zegt de trainer. ,,En met vaardige aanvallers, waarbij Tjaronn Chery laat zien nog steeds over een geweldige steekbal te beschikken.''  \n  \nDie kwaliteit van de aanvallende middenvelder van Maccabi moet volgens Slot worden geneutraliseerd om kans te maken op een goed resultaat. En dat zou zeer welkom zijn, want Feyenoord verloor na een uitstekende start van het seizoen wel gewoon de laatste twee officiële wedstrijden. In Zweden tegen IF Elfsborg (3-1) en in de eredivisie tegen FC Utrecht (3-1). In Haifa hoopt Slot vurig op een goede start in de poulefase van de Conference League. ,,Maar Haifa lijkt in eigen huis met die fans soms bijna onverslaanbaar'', waarschuwde hij.  \n  \nZonder Jahanbakhsh en Nelson kiest Slot waarschijnlijk voor Jens Toornsta als rechterspits. Luis Sinisterra of Bryan Linssen aan de rechterkant behoort ook nog tot de mogelijkheden. Die laatste variant zou huurling Cyriel Dessers in het elftal brengen, de eerste zou een logische rentree van de Noorse middenvelder Fredrik Aursnes betekenen. ,,Dessers heeft weinig hele wedstrijden gespeeld, dat neem ik wel mee in mijn overweging'', leek Slot alvast een voorschot te nemen op de variant met Aursnes.  \n  \nFeyenoord heeft nou eenmaal heel erg weinig smaken over bij een beetje blessureleed, zei Slot nog maar eens. De terugkeer van Marcos Senesi, na zijn afwezigheid tegen IF Elfsborg en FC Utrecht, is in dat opzicht een meevaller. Lutsharel Geertruida weer op de bank na lang blessureleed is dat eveneens. ,,Iedereen kan zien dat wij misschien wel de smalste selectie hebben in de hele clubgeschiedenis'', zegt Slot. ,,We hebben dat beetje geld dat is binnengekomen gebruikt voor het halen van enkele spelers, maar vooral ook om onze talentvolle jongens veel langer aan ons te binden. Die twee dingen combineren ging bijna niet, dus is de selectie smal, zeker als je puur kijkt naar spelers met ervaring op het hoogste niveau.''  \n  \nMaar de beoogde basiself, die is wél ervaren en hier en daar zelfs zeer gelouterd. En gebrand om Feyenoord eindelijk weer eens op weg te helpen naar Europese overwintering. Dat is sinds januari 2015 inmiddels wel erg lang geleden.  \n  \nVermoedelijke opstelling Feyenoord: Bijlow; Pedersen, Trauner, Senesi, Malacia; Aursnes, Til, Kökçü; Toornstra, Linssen, Sinisterra.","intensity":0,"negativity":0,"cluster_id":28,"similar_texts":"text291"},{"id":"85","publisher":"Algemeen Dagblad","date":"2021-09-14","url":"https://krant.ad.nl/titles/algemeendagblad/7908/publications/26127/articles/1445226/36/3","title":"Sprong Van de Zandschulp","text":"Botic van de Zandschulp heeft dankzij zijn kwartfinaleplaats op de US Open een reuzensprong gemaakt op de wereldranglijst. De 25- jarige Nederlander vond zijn naam gisteren terug op de 62ste plaats. Hij begon twee weken geleden als nummer 117 van de wereld aan het grandslamtoernooi in New York.","intensity":0,"negativity":0,"cluster_id":49,"similar_texts":"text445"},{"id":"86","publisher":"NRC Handelsblad","date":"2021-09-13","url":"https://www.nrc.nl/nieuws/2021/09/12/duitse-verkiezingen-stekelige-toon-tussen-scholz-en-laschet-in-verkiezingsdebat-a4058080#20210913-79802-102","title":"Stekelige toon tussen Scholz en Laschet  in verkiezingsdebat","text":"Het Duitse lijsttrekkersdebat zondagavond werd beheerst door de uithalen over en weer tussen Scholz (SPD) en Laschet (CDU). ,De toon tussen de twee voornaamste concurrenten voor het kanselierschap, de sociaal-democraat Olaf Scholz (SPD) en christen-democraat Armin Laschet (CDU), wordt twee weken voor de verkiezingen steeds stekeliger. Laschet had zaterdag op het congres van zusterpartij CSU gezegd dat de SPD sinds WOII „altijd aan de verkeerde kant van de geschiedenis” heeft gestaan – hij bedoelde sociaal-economisch, legde zijn team later uit. CSU-leider Markus Söder voorspelde dat een regering met linkse SPD’ers „een griezelkabinet” zou zijn. Waarop een SPD-voorman Laschet „een mini-Trump” noemde. En toen moest het tweede lijsttrekkersdebat zondagavond, het op een na laatste voor de Bondsdagverkiezingen op 26 september, nog beginnen. De spanning loopt op. Volgens peilingenbureau Forsa heeft de SPD met 25 procent een ruime voorsprong op de CDU/CSU, die op 19 procent staat. In de hoop op een inhaalslag kiest Laschet de laatste dagen steeds meer het offensief. In het tv-debat bekritiseerde Laschet sterk Scholz’ rol als minister van Financiën. In die hoedanigheid is Scholz verantwoordelijk voor de financiële toezichthouder BaFin, die jarenlang de miljoenenfraude bij financiële dienstverlener Wirecard over het hoofd zag. Vrijdag kwam naar buiten dat justitie onderzoek doet naar een douane-instantie. Deze zou witwaspraktijken, die in de miljoenen liepen, niet hebben gemeld bij de politie. Justitie deed daarop een inval in Scholz’ ministerie van Financiën – Scholz meende vervolgens dat ze hun vragen „ook schriftelijk hadden kunnen stellen”. Op die punten viel Laschet Scholz hard aan; de voornaamste strategie dit debat leek te zijn om Scholz’ fouten uit te lichten. Scholz verweet op zijn beurt Laschet een valse voorstelling van zaken te geven, en bleef opdreunen welke verbeteringen hij bij de betreffende instanties had bewerkstelligd.SPD met Die Linke? Een ander terugkerend thema is de samenwerking met Die Linke, de partij die voortkomt uit de DDR-regeringspartij SED. Scholz en zijn SPD sluiten een coalitie met Die Linke niet uit, ook als die partij liever de blik op Rusland richt dan samenwerkt met de NAVO. Met oog op die mogelijke coalitie positioneerde de CDU zich de afgelopen weken steeds nadrukkelijk als ‘burgerlijk’ en conservatief. Toch stond Laschet in het debat een opmerkelijk progressieve migratiepolitiek voor. Hij zei dat Merkel in 2015 de juiste beslissing had gemaakt door de grenzen te openen – iets wat in de CDU als een gevoelig punt geldt, omdat het conservatieve deel zich er nooit in heeft kunnen vinden.\n\nEen versie van\n\ndit artikel\n\nverscheen ook in\n\nNRC Handelsblad\n\nvan 13 september 2021\n\nEen versie van\n\ndit artikel\n\nverscheen ook in\n\nNRC in de ochtend\n\nvan 13 september 2021","intensity":0,"negativity":0,"cluster_id":26,"similar_texts":"text269"},{"id":"87","publisher":"De Telegraaf","date":"2021-09-13","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/2c00826d7ec9be7515327ef89212a4a4/web/OPS/cciobjects.json&hash=e379d820042bca50bb78#/pages/46-47","title":"Sterk staaltje Swift","text":"Sterk staaltje Swift\n\nNoa Benninga (r.) werkt zich een slag in de rondte voor Swift. De middenvelder heeft met een assist en een goal een belangrijk aandeel in de zege.\n\nFOTO Richard Sijmons\n\n❮❯\n\nMet tien man legt formatie van De Groot NSC Nijkerk op pijnbank\n\nHoofdklasse\n\ndoor Benny Ruff\n\nNIJKERK Tegen tien voetballers van Genemuiden ging Swift vorige week verrassend met 2-3 onderuit. Een schande, zo vonden de elf Swift-spelers zelf. Daarbij waren na afloop harde woorden gevallen. In Nijkerk tegen NSC, afgelopen zaterdag, moest Swift vijftig minuten lang met tien man verder, omdat verdediger Guido Moelee in een mum van tijd twee keer een gele kaart ontving. Bovendien keken de Amsterdammers tegen een 1-0 achterstand aan. Echter, aan het einde van de rit klaarde ’de tien’ van trainer Martin de Groot de klus. Met een 1-4 zege stapten zij van het veld. De eerste mooie overwinning in competitieverband was daarmee een feit.\n\nHet was een sterk staaltje Swift dat het publiek in de tweede helft op sportpark De Burcht voorgeschoteld kreeg. En dus heerste er na de enerverende match een feeststemming in de kleedkamer van de jongens uit ’Zuid’. Ook bij Noa Benninga, die niet veel later met een vette glimlach naar buiten kwam. De aanvallende middenvelder speelde, net zoals zijn teamgenoten, in de tweede helft een dijk van een wedstrijd. Met keihard werken, compact voetbal en veel druk naar voren werden de elf spelers van de thuisclub overklast. Benninga onderscheidde zich door een goal te scoren en een assist te verzorgen. \n\n„Het was zeker in het tweede bedrijf een mooi potje voetbal van onze kant”, gaf hij aan. „We hebben in de rust tegen elkaar gezegd dat we twee dingen kunnen doen: of de schade beperken of er alles uithalen wat er in zit. We hebben voor het laatste gekozen. We hebben daarbij hard gewerkt, elkaar opgezweept en het speelveld klein gehouden, zodat er weinig ruimte was voor de tegenstander. Met die instelling hebben we Nijkerk alle hoeken van het veld laten zien.”\n\nVoordat de voetballers van Swift aan de thee gingen, stonden zij met 1-0 achter. Een prima ingeschoten bal van NSC-captain Yannick Cornelisz was onhoudbaar voor Swift-doelman Mats van der Wijst. Diezelfde Van der Wijst tikte niet lang daarna een prachtige dropvolley van oud-prof Kevin van Essen (ex-Almere City en ex-Telstar) net over de lat. Daarmee behoedde hij zijn team van een ruimere achterstand.\n\nBenninga: „Het liep bij ons toen van geen kant. Nadat ook nog Guido rood kreeg, werd onze situatie nog slechter. Maar we gaven het niet op. We kunnen beter, hebben we tegen elkaar gezegd. Dat hebben we laten zien. Teun van Zweeden viel bovendien heel sterk in, op de positie van Guido. Wat ook meespeelde, was dat wij heel snel de gelijkmaker konden maken via een penalty, binnengeschoten door Daan Sutorius, en niet lang daarna op voorsprong kwamen dankzij Fidel Yilmaz. Toen ik de derde goal scoorde, voelde dat als een bevrijding. Jelle Spanninga, die ook goed inviel, prikte vlak voor tijd nog de vierde treffer binnen.”\n\nSwift-trainer Martin de Groot roemde de mentaliteit van zijn spelers. „Mijn jongens hebben zeker na rust karakter getoond. In tactisch opzicht hebben wij het bovendien goed gedaan. Met tien man bleven wij 3-3-3 voetballen en hielden het vrij compact. Nijkerk wist er echt geen raad mee. Dat is onze klasse.” \n\nSwift heeft nu vier punten uit drie duels. De Groot: „Ik denk dat we vanaf nu naar boven kunnen kijken, want we hebben een prima selectie en dat weten we. Het gaat er nu om dat we een goede reeks gaan neerzetten.”\n\nNSC Nijkerk-Swift 1-4 (1-0). 1-0 Cornelisz, 1-1 Sutorius (strafschop), 1-2 Yilmaz, 1-3 Benninga, 1-4 Spanninga. Rode kaart: Moelee.\n\n’We hebben een prima selectie \n\nen dat weten we’","intensity":0,"negativity":0,"cluster_id":55,"similar_texts":"text624"},{"id":"88","publisher":"De Telegraaf","date":"2021-09-14","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/cb882dec2065906bfa6a8ad8a0156ff9/web/OPS/cciobjects.json&hash=7468dc59f212aa657e34#/pages/30-31","title":"Struijk zoekt contact met zwaar geblesseerde Elliott","text":"Struijk zoekt contact met zwaar geblesseerde Elliott\n\nPascal Struijk (r.) maakt een aangeslagen indruk na zijn ongelukkige tackle.\n\nFOTO ANP/HH\n\nAMSTERDAM Pascal Struijk heeft persoonlijk contact gezocht met pechvogel Harvey Elliott. De Nederlander van Leeds United werd tijdens het duel met Liverpool (0-3) van het veld gestuurd, nadat hij het Liverpool-talent zwaar blesseerde. De eerste diagnose is dat Elliott zijn enkel heeft gebroken.\n\n’In de wedstrijd van zondag gebeurde er iets wat ik niemand toewens’, schreef de aangeslagen verdediger op zijn Instagram. ’Elliott, ik leef met je mee. Ik ben er kapot van en ik wilde nooit dat dit zou gebeuren. Ik wens je een goed herstel en ik hoop je snel weer terug te zien op het veld’, aldus Struijk.\n\nOp Ziggo Sport namen Ruud Gullit en Marco van Basten het op voor de jonge Nederlander. „Je ziet toch duidelijk dat dit een ongeluk is. Waarom krijgt hij een rode kaart?”, vraagt Van Basten zich af. „Het is niet roekeloos”, aldus Gullit.\n\nNog dezelfde avond nam Struijk contact op met Elliott, herhaalde hij dat er van opzet vanzelfsprekend geen sprake was en wenste hij de pechvogel veel sterkte bij zijn herstel.","intensity":0,"negativity":1,"cluster_id":54,"similar_texts":"text547"},{"id":"89","publisher":"Algemeen Dagblad","date":"2021-09-13","url":"https://krant.ad.nl/titles/algemeendagblad/7908/publications/26110/articles/1444515/8/2","title":"Taliban 2.0: 'Vrouwen mogen studeren, maar wel apart'","text":"Vrouwelijke studenten in Afghanistan kunnen blijven studeren aan universiteiten, ook op postdoctoraal niveau. Wel gebeurt dit in aparte klaslokalen en islamitische kleding is verplicht.   \n  \nDat heeft de minister voor Hoger Onderwijs van de nieuwe talibanregering gisteren bekendgemaakt op een persconferentie. Minister Abdul Baqi Haqqani legde het nieuwe beleid uit, enkele dagen nadat de nieuwe heersers van Afghanistan een regering hadden gevormd die volledig uit mannen bestaat. Vooral de westerse wereld wil weten in hoeverre de taliban nu anders gaan handelen dan de eerste keer dat ze de macht hadden, eind jaren 90. Toen mochten meisjes en vrouwen geen onderwijs krijgen en werden ze goeddeels uitgesloten van het openbare leven.  \n  \nDe taliban hebben meerdere keren gesuggereerd dat ze zijn veranderd, ook in hun houding ten opzichte van vrouwen. Ze hebben de afgelopen dagen echter geweld gebruikt tegen vrouwelijke demonstranten die gelijke rechten eisen. Minister Haqqani zei dat de taliban de klok niet twintig jaar terug willen draaien. ,,We zullen beginnen voort te bouwen op wat er vandaag bestaat.''  \n  \nVrouwelijke universitaire studenten zullen echter te maken krijgen met beperkingen onder de taliban, waaronder een verplichte dresscode. Haqqani zei dat hijabs verplicht zullen zijn, maar specificeerde niet of dit verplichte hoofddoeken of ook verplichte gezichtsbedekkingen betekent. ,,We zullen niet toestaan ​​dat jongens en meisjes samen studeren'', zei hij. ,,We zullen geen gemengd onderwijs toestaan.''\n\nVakken\n\nHaqqani zei verder dat de vakken die aan universiteiten worden onderwezen ook zullen worden herzien, maar wilde daarover niet verder uitweiden. De taliban, die een harde interpretatie van de islam onderschrijven, hadden muziek en kunst verboden tijdens hun vorige regeringsperiode.  \n  \nDe uitspraken van de nieuwe heersers worden zeker niet voor waar aangenomen. ,,De taliban liegen en Frankrijk zal geen enkele relatie aanknopen met hun nieuw gevormde regering'', zei de Franse minister van Buitenlandse Zaken Jean-Yves Le Drian zaterdag al.","intensity":0,"negativity":2,"cluster_id":17,"similar_texts":"text165"},{"id":"90","publisher":"Algemeen Dagblad","date":"2021-09-13","url":"https://krant.ad.nl/titles/algemeendagblad/7908/publications/26110/articles/1444515/30/1","title":"Ten Hag kan nu nog amper om Haller heen","text":"### Ivoriaanse Ajacied wekt met vier goals voor land en club hoge verwachtingen voor zijn uitgestelde Europese debuut Goals/duels\n\nMet een dik half jaar vertraging staat Sébastien Haller (27) woensdag voor zijn Europese debuut bij Ajax. Dat vindt door het vergeten vinkje van begin dit jaar bovendien op het hoogste Europese podium plaats, in plaats van in de Europa League. Tenminste, als Haller ditmaal wél is geregistreerd. ,,Ja, natuurlijk. Dat zal niet weer een verrassing worden\", zei hij in Zwolle met een grijns. ,,Ik kijk er ontzettend naar uit.\"  \n  \nDaar heeft Haller ook alle reden toe. Nog los van dat het zijn vuurdoop betreft, heeft hij de voorbije weken de twijfels over zijn rol in Ajax' Europese campagne in elk geval voorlopig weggenomen. Waar het seizoen voor hem dramatisch begon met een belabberd optreden en een door het publiek toegejuichte wissel tegen PSV, heeft Haller zijn rendement en vorm in aanloop naar de CL-aftrap in Lissabon, waar Sporting Ajax' eerste Europese tegenstander is, flink opgevijzeld.\n\nOpeningstreffer\n\nTegen PEC tekende Haller, net als de voorbije weken tegen NEC en FC Twente, voor de openingstreffer. Met schaduwspits Steven Berghuis opnieuw als aangever stelde de Franse Ivoriaan de eerste uitzege van de hautain spelende landskampioen al koppend veilig tegen de hekkensluiter. Bovendien trof hij voor het eerst tweemaal doel voor Ajax in de eredivisie. Dat had hij in februari al wel gedaan in het bekerduel met PSV en vorige week gidste Haller Ivoorkust met twee goals nog naar een WK-kwalificatiezege op Kameroen.  \n  \n,,De beste manier om te scoren is als je er ook door wint. Voor je land geeft dat een speciaal gevoel. Zeker met alles waar we doorheen moeten\", doelt Haller op de drukke en zware interlandweek, waardoor Ajax in Zwolle naast Davy Klaassen ook Lisandro Martínez en Nicolás Tagliafico miste. ,,Als je dan terugkeert met alle problemen, in staat bent om twee keer te scoren en je club aan drie punten te helpen, is dat goed. Ik was moe door het reizen, zeker. Maar ik niet alleen. De Nederlandse internationals speelden drie wedstrijden. Het was voor iedereen best zwaar.\"\n\nEén-op-één\n\nNa het gelijkspel van voor de interlandperiode (1-1 bij Twente) bleef nieuwe averij in Overijssel nu uit, met dank dus aan Haller, die vooralsnog één-op-één loopt. Alleen Klaas-Jan Huntelaar en Dusan Tadic hadden deze eeuw minder wedstrijden nodig dan hij om Ajax aan vijftien eredivisiegoals te helpen. Is de recordaankoop (afgelopen winter gekomen voor 22,5 miljoen euro) nu op zijn best? ,,Ja en nee\", zegt Haller. ,,Als je naar de statistieken kijkt, zou je zeggen van wel. Het verschil zit hem nu vooral in het maken van belangrijke goals. Ik ben fit en ik heb vertrouwen. Ik wil dit vasthouden. We gaan zien of ik dit in de Champions League en andere belangrijke duels door kan trekken.\"  \n  \nOm dat te laten zien moet Haller wel spelen. En dat leek lang geen uitgemaakte zaak, ook omdat Ajax met Dusan Tadic als valse spits bij afwezigheid van Haller in de Europa League eerder dit jaar vaak frivool en dynamisch bleek. Is Haller inmiddels ook voor de Champions League onomstreden? Ajax-coach Erik ten Hag: ,,Onomstreden is een groot woord, maar hij scoort sinds zijn komst in januari aan de lopende band. Zijn statistieken zijn geweldig. Hij scoort, maar geeft ook assists. Ik heb ontzettend veel vertrouwen in hem. Je ziet aan mijn opstellingen dat hij bijna altijd speelt en het ook bijna altijd waarmaakt.\"  \n  \n15/23  \n  \nSébastien Haller had 23 duels nodig om Ajax aan 15 doelpunten te helpen in de eredivisie. Alleen Klaas-Jan Huntelaar (16) en Dusan Tadic (22) waren sneller.","intensity":1,"negativity":0,"cluster_id":45,"similar_texts":"text51"},{"id":"91","publisher":"De Telegraaf","date":"2021-09-13","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/2c00826d7ec9be7515327ef89212a4a4/web/OPS/cciobjects.json&hash=1ce4a813ceb9515380f1#/pages/44","title":"Tien met een griffel!","text":"Tien met een griffel!\n\nmaandag\n\nAMSTERDAM Vliegles voor Swift-middenvelder Noa Benninga. De ploeg uit ’Zuid’ leek na de eerste helft aan een kansloze missie bezig tegen NSC Nijkerk. Na vijfenveertig minuten stond er 1-0 op het scorebord en moest Swift na de rode kaart van Guido Moelee ook nog eens met tien man verder. Maar de thee deed waarschijnlijk wonderen, want met keihard werken, compact voetbal en veel druk naar voren werden de elf spelers van de thuisclub volledig overklast: 1-4. De eerste overwinning van het seizoen is binnen!\n\nLees verder op pagina 3\n\nFOTO \n\nRICHARD \n\nSIJMONS","intensity":0,"negativity":0,"cluster_id":55,"similar_texts":"text627"},{"id":"92","publisher":"De Telegraaf","date":"2021-09-13","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/2c00826d7ec9be7515327ef89212a4a4/web/OPS/cciobjects.json&hash=aaa3f436d69f9b1d2621#/pages/42-43","title":"Tijsterman aan het roer na vertrek Mayonnade","text":"Tijsterman aan het roer na vertrek Mayonnade\n\nHandbal\n\nEmmanuel Mayonnade stopt als bondscoach van de Nederlandse vrouwen. De 38-jarige Fransman kon na de teleurstellend verlopen Olympische Spelen van Tokio geen akkoord bereiken met de bond over een nieuw contract. Onder leiding van Mayonnade veroverde Oranje twee jaar geleden de wereldtitel.\n\nDe handbalsters verdedigen eind dit jaar hun titel op het WK in Spanje. Monique Tijsterman fungeert dan als interim-bondscoach. De 52-jarige Tijsterman werkte op interim-basis al als technisch directeur bij het Nederlands Handbal Verbond (NHV).","intensity":0,"negativity":0,"cluster_id":7,"similar_texts":"text12"},{"id":"93","publisher":"NRC Handelsblad","date":"2021-09-13","url":"https://www.nrc.nl/nieuws/2021/09/10/toneelprijzen-louis-en-theo-dor-voor-emmanuel-ohene-boafo-en-naomi-velissariou-a4057922#20210913-79802-202","title":"Toneelprijzen Louis en Theo d’Or voor Emmanuel Ohene Boafo en Naomi Velissariou","text":"Toneelprijzen Op het Toneelgala zijn zaterdag de VSCD Toneelprijzen uitgereikt. De Theo d’Or (beste vrouwelijke hoofdrol) ging naar Naomi Velissariou, de Louis d’Or (beste mannelijke hoofdrol) naar Emmanuel Ohene Boafo, de jongste winnaar ooit en de eerste zwarte acteur die de prijs wint.,Theo d’Or\n\nNaomi Velissariou\n\nEigenlijk had Naomi Velissariou acht jaar geleden al de Theo d’Or moeten winnen. In de onder theaterkenners legendarische voorstelling The truth about Kate van Davy Pieters speelde ze het titelpersonage, een jonge vrouw die in haar keuken een groots en meeslepend leven als popdiva bij elkaar fabuleert. Ze doet dat door een collage te maken van al haar media-aandacht.\n\nVelissariou schakelde naadloos en adembenemend tussen talkshowhosts, jeugdvriendinnen, verbitterde ex-vriendjes en documentairemakers die over het leven van Kate vertellen, zonder dat zij ooit zichzelf het woord geeft.\n\nDe focus op maakbare identiteit bleef een constante in de acteerloopbaan van Velissariou, die er na The truth about Kate voor koos om bijna uitsluitend nog in haar eigen werk op te treden. In een interview in Theaterkrant Magazine zei ze: „Acteren is voor mij ook het ontwerpen van een lichtplan dat me er monsterlijk doet uitzien, het is niet alleen fysiek spel en tekstbehandeling, het is ook alles eromheen.”\n\nHaar personages houden stevig de controle over hoe ze zich naar de buitenwereld presenteren, en zijn zich hyperbewust van hun self-design. In haar rollen onderzoekt Velissariou doorlopend de vraag of ‘authenticiteit’ en ‘identiteit’ wel bestaan, of dat die begrippen slechts verhullen dat we altijd een rol spelen, die sterk kan veranderen naar gelang de sociale situatie.\n\nVelissariou’s recente (Engelstalige) drieluik Permanent Destruction is een verdere uitwerking van die zoektocht. Uiteindelijk is Velissariou de popdiva geworden waarover ze in The truth about Kate al fantaseerde: met medemaker Joost Maaskant creëerde ze een serie voorstellingen/ popconcerten waarin de grens tussen theater en muziekoptreden wordt weggevaagd. Waar Velissariou zich echter in de eerste twee delen wederom in een ongenaakbare, onverbiddelijke buitenkant hulde, is haar subtiele spel in deel 3, Pain against fear, kwetsbaarder en persoonlijker – het lijkt een voorzichtige poging om al die lagen van geconstrueerde identiteit af te pellen.\n\nVoor het eerste deel van haar drieluik won Velissariou bij de vorige prijsuitreiking (in 2019) de regieprijs. Dat ze nu ook de belangrijkste acteerprijs wint, is een unicum in de Nederlandse theatergeschiedenis en een bekroning van haar volstrekt eigenzinnige aanpak, waarin maken en spelen onlosmakelijk met elkaar zijn verbonden.\n\nMarijn Lems\n\nLouis d’Or\n\nEmmanuel Ohene Boafo\n\nHij staat nog maar aan het begin van zijn carrière, want hij studeerde pas drie jaar geleden af aan de Toneelacademie in Maastricht. En toch wordt Emmanuel Ohene Boafo nu al onderscheiden met de grootste prijs in het theater: de Louis d’Or voor de meest indrukwekkende mannelijke, dragende rol in het theater. Hij is de jongste winnaar ooit en de eerste zwarte acteur die de prijs wint.\n\nBoafo (Meppel, 1993) speelt de fotograaf Alex in de korte monoloog Sea Wall, een mooie tekst van Simon Stephens bij het Nationale Theater. In de regie van Erik Whien vertelt hij ontspannen, liefdevol en levendig over zijn leven: zijn merkwaardige schoonvader, zijn vrouw (die hij aanbidt) en zijn dochtertje Lucy zijn alles voor hem. Bijna voortdurend speelt er een gelukzalige lach om zijn lippen of grinnikt hij, bijna verbaasd over hoe goed het hem gaat en over alle liefde die hij voelt. Met zijn schoonvader spreekt hij onder meer over de onkenbaarheid van god.\n\nHoewel het onbegrijpelijk en ongemakkelijk is dat de monoloog in het Engels is, gaat Boafo dat goed af. Net als de tragische wending in de vertelling, als een fataal ongeluk het gezin treft. Weg is de lach, weg zijn de sprekende gebaren van zijn handen. Boafo treft knap en sensitief de verbijstering van een man die niet kan huilen, en zijn emoties niet herkent. Je voelt het verdriet en de eenzaamheid om hem heen op het grote podium.\n\nDe jury prijs de acteur om zijn ‘open, liefdevolle spel’ en schrijft: „Uit zijn lichaamsuitdrukking tekent zich een personage dat probeert vat te krijgen op deze tragedie, maar hier nog niet toe in staat is. Boafo speelt dit subliem, met geen enkel gebaar of woord te veel. In deze intieme monoloog kun je zijn pijn en zijn strijd met die pijn, van zeer dichtbij ervaren.”\n\nBoafo begon met acteren bij talentontwikkelingsorganisatie Jong RAST, nu DEGASTEN. Meteen na zijn afstuderen werd hij deel van het ensemble van Het Nationale Theater. Daar speelde hij al enkele malen mooie rollen, in onder meer Cinema en Sexual Healing. Binnenkort is hij te zien in de theatermarathon Trojan Wars van HNTjong. In 2013 was hij al eens medeverantwoordelijk voor een prijs: hij speelde de hoofdrol in Exit, dat bekroond werd met een Gouden Kalf voor beste televisiedrama.\n\nDeze Louis d’Or is voor hemzelf en zal hem helpen zijn dromen waar te maken. Bijvoorbeeld door, zoals hij zei in een interview, een voorstelling te kunnen maken over zijn held Kwame Nkrumah, de stichter van het onafhankelijke Ghana, het land van zijn ouders.\n\nRon Rijghard\n\nPrijswinnaars Overige VSCD Toneelprijzen\n\nCOLOMBINA (bijrol vrouw)\n\nSanne Samina Hanssen voor haar rol in Angels in America bij Olympique Dramatique en het Toneelhuis\n\nARLECCHINO (bijrol man)\n\nJaap Spijkers voor zijn rol in De zaak Shell van Anoek Nuyens & Rebekka de Wit, Frascati Producties en De Nwe Tijd\n\nGOUDEN KREKEL (jeugdtheater productie)\n\nEen voorstelling die schijt heeft aan zijn eigen vage titel door Theater Artemis i.s.m. Ruhrtriennale en Künstlerhaus Mousonturm\n\nGOUDEN KREKEL (jeugdtheater podiumprestatie)\n\nGuus van der Steen voor zijn vertolking van Moon in De Toverfluit (7+) van de Toneelmakerij & Silbersee\n\nREGIEPRIJS\n\nDe Zaak Shell van Anoek Nuyens & Rebekka de Wit, Frascati Producties en De Nwe Tijd\n\nMIMEPRIJS\n\n8: Metamorphosis van Nicole Beutler Projects\n\nPROSCENIUMPRIJS (bijdrage podiumkunsten)\n\nThe Need for Legacy\n\nBNG BANK THEATERPRIJS (theatertalent tot 35 jaar)\n\nSongs for no one van Nastaran Razawi Khorasani/KOBE\n\nNieuwsbrief\n\nNRC Cultuurgids\n\nWat moet je deze week zien, horen of luisteren? Onze redacteuren recenseren en tippen\n\nInschrijven\n\nEen versie van\n\ndit artikel\n\nverscheen ook in\n\nNRC Handelsblad\n\nvan 13 september 2021\n\nEen versie van\n\ndit artikel\n\nverscheen ook in\n\nNRC in de ochtend\n\nvan 13 september 2021","intensity":0,"negativity":0,"cluster_id":55,"similar_texts":"text650"},{"id":"94","publisher":"Trouw","date":"2021-09-13","url":"https://krant.trouw.nl/titles/trouw/8321/publications/1353/articles/1444511/34/1","title":"Toneelprijzen voor rollen met kleur","text":"### Diversiteit\n\nNadat hij onder luid applaus de Louis d'Or had ontvangen, de toneelprijs voor de beste mannelijke hoofdrol van het seizoen, richtte Emmanuel Ohene Boafo zich tot zijn vader in het publiek. \"Jij, die in Ghana zo veel hebt opgeofferd om ons hier een beter leven te geven. Lastig was het voor jou om te horen dat ik de rest van mijn leven wilde spelen. Uiteindelijk luisterde je en zag je me echt. Pap, ik hoop dat je vanavond in de spiegel kijkt en zegt: missie geslaagd.\"  \n  \nEmmanuel Ohene Boafo (28) is de eerste zwarte acteur die de theaterprijs voor de beste mannelijke hoofdrol van Nederland wint. In 2017 was Romana Vrede de eerste zwarte actrice die de vrouwelijke variant, de Theo d'Or, won. In die vier jaar is er wel wat veranderd. Langzamerhand zie je meer diversiteit in de witte theaterwereld.  \n  \nActeurs van kleur spelen niet alleen rollen waarbij hun kleur een rol speelt. Kreeg Romana Vrede haar prijs nog voor Race, een voorstelling over racistisch ongemak en zwart-wit-vooroordelen, Boafo speelt met Sea Wall van het Nationale Theater een monoloog die een familiedrama is. Een rol die niets met zijn kleur te maken heeft.  \n  \nDe Theo d'Or, de prijs voor de beste vrouwelijke hoofdrol, ging naar actrice Naomi Velissariou (37) in Permanent Destruction: Pain Against Fear van Theater Utrecht en haar eigen productiebedrijf. Volgens de jury laat multitalent Velissariou in deze muziekperformance een vrouw zien met een 'meerstemmige identiteit', die met haar bewegingen ruimte geeft 'om dichtbij te komen en te zien dat achter haar boosheid ook zachtheid en kwetsbaarheid zit'.  \n  \nIn haar speech spotte Velissariou met de ouderwetse, weinig inclusieve dresscode van deze avond: 'heren in pak en dames in tenue de ville'. Aan haar wens tot verandering werd door de performers van deze avond volop voldaan. Van dit flamboyante en energieke gezelschap Nite (Noord Nederlands Toneel met Club Guy & Roni) droeg de helft van de mannen een jurk of slechts een badpak met stilettohakken en liepen sommige vrouwen in pak.  \n  \nOf de toneelprijzen, net als de Gouden Kalveren eerder dit jaar al, in de nabije toekomst ook genderneutraal gaan worden is de vraag. Dit keer waren maar liefst 21 acteurs en actrices genomineerd. Dat had te maken met het coronajaar 2019-2020, waarin voorstellingen nauwelijks te zien zijn geweest.  \n  \nHet stuk waarvoor Boafo werd bekroond, de beklemmende Engelstalige monoloog Sea Wall, werd geschreven door de Brit Simon Stephens en geregisseerd door Erik Whien. Boafo speelt de succesvolle fotograaf Alex die tijdens een idyllische familievakantie aan zee zijn dochtertje verliest en op zoek gaat naar een nieuw houvast in het leven. De jury was lovend vanwege Boafo's 'open, liefdevolle spel' waardoor de dood in het stuk 'snoeihard binnenkomt'.  \n  \nPermanent Destruction: Pain Against Fear van winnares Velissariou is het derde deel van een drieluik die zij vanaf 2018 op het toneel heeft gebracht. Dit laatste deel is een poging af te rekenen met angst als voedingsbodem voor haat (zelfhaat, vrouwenhaat, mannenhaat en haat jegens het leven). 'De ene keer wordt het publiek toegeschreeuwd, op een ander moment worden we aangespoord om allemaal tegelijk te ademen en zo samen met de makers één te worden', schreef Trouw eerder.\n\nPrijzen voor De zaak Shell\n\nBij de overige prijzen was De zaak Shell de grote winnaar (eindregie Erik Whien). Een voorstelling die zowel Marjan van Loon, president-directeur van Shell, en Marjan Minnesma van stichting Urgenda heeft gezien. De bedenkers Anoek Nuyens & Rebekka de Wit wonnen de regieprijs, en Jaap Spijkers kreeg voor zijn rol als Shell-topman een Arlecchino (beste mannelijke bijrol). Actrice Musia Mwankumi werd genomineerd voor de Colombina (beste vrouwelijke bijrol).  \n  \nHet is een actuele voorstelling die het klimaatprobleem toegankelijk maakt. Als toeschouwer word je heen en weer geslingerd tussen sympathie en antipathie voor de Shell-directie, en de demonstranten zijn eerder hetzerig dan innemend. De makers dwingen je je eigen mening te vormen en door vooroordelen heen te kijken. De voorstelling is in elk geval t/m 19 oktober nog te zien door het hele land, voor kaarten: dezaakshell.nl\n\nNaomi Velissariou\n\nNaomi Velissariou (Bilzen, 1984) deed de acteursopleiding in Maastricht. Ze is half-Grieks, haar Griekse opa kwam ooit als arbeider naar Belgisch Limburg. Ze is actrice, schrijver en performancekunstenaar en nu een van de toonaangevende theatermakers van Nederland. Een interessante maakster die dubbelzinnigheid en ironie nastreeft. Op het podium weet Velissariou een alter ego te creëren waardoor ze zich extremer kan uitdrukken.  \n  \nIn 2018 trad ze met haar gelegenheidsband Permanent Destruction op op Lowlands, de performance die tijdens corona een soort muzikale meditatie werd. Veelzijdigheid blijft haar handelsmerk. Tegen Het Parool zei ze daarover: \"Ik wil de ene keer een theaterwetenschappelijk essay schrijven en de andere keer domme dansjes doen met rookmachines en een pruik op mijn kop.\"\n\nEmmanuel Ohene Boafo\n\nEmmanuel Ohene Boafo (Meppel, 1993) zit sinds 2018 bij Het Nationale Theater in Den Haag, het jaar dat hij ook afstudeerde aan de acteursopleiding in Maastricht. Kort na zijn geboorte verhuisden zijn Ghanees-Nederlandse ouders naar Amsterdam, waar hij opgroeide. Hij won al verschillende prijzen en de telefilm Exit van Boris Paval Conen, waarin hij de hoofdrol speelde, kreeg in 2013 een Gouden Kalf. Nu is hij te zien in Trojan Wars van HNTjong.  \n  \nOver het stuk waarvoor hij de Louis d'Or kreeg, Sea Wall, zei hij tegen de Volkskrant: \"Tijdens de repetities heb ik veel gehuild. Tijdens het spelen zit ik er steeds net tegenaan. Heel mooi en belangrijk vind ik dat het stuk gaat over de grote thema's: God, liefde, familie, de dood en het geloof. Ik ben zelf gelovig, en de vragen in dit stuk zijn de vragen die je zou willen stellen aan een God.\"","intensity":0,"negativity":0,"cluster_id":43,"similar_texts":"text660"},{"id":"95","publisher":"De Volkskrant","date":"2021-09-13","url":"https://krant.volkskrant.nl/titles/volkskrant/7929/publications/1358/articles/1444510/12/1","title":"Treinkaper zocht naar de waarheid over het einde van de kaping bij De Punt","text":"### Postuum: Junus Ririmasse (1950-2021)\n\nHij was de man die aan de noodrem trok. Met die handeling op 23 mei 1977 zette Junus Ririmasse een gebeurtenis in gang die een litteken zou achterlaten op de naoorlogse geschiedenis van Nederland. Een gebeurtenis waarbij 44 jaar later het onderscheid tussen daders en slachtoffers nog altijd lastig te maken valt.  \n  \nRirimasse, geboren op Sumatra, was een kunstacademiestudent van 27 toen hij op een dinsdagochtend zijn huis in Bovensmilde verliet om even later met acht Molukse vrienden in de trein van Assen naar Groningen te stappen. Vlak bij het dorp De Punt bracht hij de vierdelige hondenkop tot stilstand, waarna de vrienden hun wapens trokken en 54 passagiers gijzelden. Met hun kapingsactie wilden ze de Nederlandse regering dwingen zich alsnog in te zetten voor een onafhankelijke Republiek der Zuid-Molukken, een belofte die de Molukkers in de jaren vijftig was gedaan, maar nooit was nagekomen.  \n  \nAls enige kaper met een nepwapen had Ririmasse de taak de mannelijke passagiers te bewaken, nadat die apart waren gezet van de vrouwen. Dat de gijzeling negentien dagen zou duren, had hij niet voorzien, zei hij in 2007 in het Dagblad van het Noorden. 'We hadden geen idee en hielden overal rekening mee. We wilden ons doel bereiken. Ik was bereid mijn leven daarvoor te geven.'  \n  \nOp 11 juni 1977 maakten militairen met geweld een einde aan de kaping. Twee passagiers en zes kapers vonden daarbij de dood. Ririmasse kreeg tien kogels in zijn lijf, maar overleefde de bestorming. Zijn vriend Matheus Tuny stierf in zijn armen.  \n  \nNa drie maanden in het ziekenhuis werd Ririmasse veroordeeld tot tien jaar celstraf. Acht jaar later kwam hij vrij en ging als kunstenaar aan de slag, iets dat hem almaar moeilijker zou afgaan door de zes herseninfarcten en de halfzijdige verlamming die hij overhield aan zijn verwondingen.  \n  \nOndertussen wijdde Ririmasse de rest van zijn leven aan zijn zoektocht naar gerechtigheid. 'Ik voel niks. Helemaal niks. Ik vraag me alleen af waarom ze dood zijn', zei hij in 2014 bij de eerste herdenking van de treinkaping. Dat er ook passagiers om waren omgekomen, zat hem dwars, dat was volgens hem nooit de bedoeling geweest. Hij zocht contact met Anne van der Sarre, de verpleegster die zijn verwondingen had behandeld, en met Kees Kommer, toenmalig commandant van de betrokken precisieschutters. Met beiden bouwde hij een vriendschap op.  \n  \nIn 2013 publiceerde Ririmasse samen met een journalist een onderzoeksrapport over de beëindiging van de kaping, op basis van autopsierapporten, foto's en tientallen gesprekken met betrokkenen. Hun conclusie: zeker vier kapers waren door militairen van dichtbij doodgeschoten, terwijl ze al uitgeschakeld waren of zich overgaven. Met dat rapport in handen daagde advocaat Liesbeth Zegveld de Nederlandse staat voor de rechter.  \n  \nVoor Ririmasse liep de zaak uit op een deceptie. Op 1 juni van dit jaar oordeelde het Haagse gerechtshof dat de militairen geen buitensporig geweld hadden gebruikt. Op 9 september, na langdurig ziek te zijn geweest, overleed Ririmasse op 71-jarige leeftijd.  \n  \nOud-commandant Kees Kommer denkt met warme gevoelens aan hem terug, zei hij in het Dagblad van het Noorden. 'We hebben destijds samen bij het graf van de kapers van De Punt gestaan en ik heb mijn arm om hem heen geslagen. Hij heeft een plaats in mijn hart, dat zal altijd zo blijven.'","intensity":0,"negativity":1,"cluster_id":21,"similar_texts":"text657"},{"id":"96","publisher":"Trouw","date":"2021-09-14","url":"https://krant.trouw.nl/titles/trouw/8321/publications/1354/articles/1445225/14/2","title":"Uber moet chauffeurs in dienst nemen","text":"Taxi-app Uber moet zijn chauffeurs in dienst nemen en gaan betalen volgens de cao die geldt voor de taxibranche. Uber is niet zozeer een technologiebedrijf dat slechts zelfstandig werkende chauffeurs in contact brengt met klanten, zoals het zelf zegt, maar gewoon een taxibedrijf met vervoer als kern van zijn activiteiten. Dat heeft de rechtbank Amsterdam bepaald in een zaak die was aangespannen door vakbond FNV.  \n  \nDe vakbond spreekt van een 'grote overwinning'. Eerder sprak de rechter al uit dat de koeriers van maaltijdbezorgdienst Deliveroo werknemers zijn, en volgens FNV-bestuurder Amrit Sewgobind is nu wel duidelijk dat dat voor al dit soort platforms geldt. \"Het wordt tijd dat de overheid dat ook inziet en ernaar gaat handelen\", zegt hij. \"Die moet de wet gaan handhaven.\"  \n  \nUber had nauwelijks tijd nodig om in beroep te gaan tegen de rechterlijke uitspraak - zoals Deliveroo ook al deed. Dat is in het belang van de chauffeurs, stelt het bedrijf, want die willen geen dienstbetrekking.  \n  \nUber kan aan de knoppen draaien  \n  \nFNV had betoogd dat de Uber-chauffeurs in feite 'schijnzelfstandig' zijn. Dat klopt, oordeelt de rechter nu. \"Immers, uit het feit dat chauffeurs akkoord moeten gaan met de door Uber gestelde voorwaarden om te kunnen worden toegelaten op haar platform\", stelt die, \"volgt dat zij een overeenkomst aangaan met Uber.\"  \n  \nDat de relatie tussen Uber en zijn chauffeurs de vorm heeft van een abonnement op de app, doet er volgens de rechter niet toe. Uber kan ook nog eens 'aan de knoppen draaien' door de instellingen van de app te veranderen. Dat heeft invloed op de werkwijze van de chauffeurs.  \n  \nDe ondernemersvrijheid die Uber zo belangrijk zegt te vinden, 'is in feite afwezig', oordeelt de rechter. \"Het door Uber opgetuigde systeem leidt ertoe dat de feitelijke uitvoering alle kenmerken van een arbeidsovereenkomst bevat.\"  \n  \nUbers verweer dat zijn chauffeurs niet in dienst van een bedrijf willen werken, maar bijvoorbeeld liever zelf bepalen wanneer zij aan het werk gaan, wordt door de rechter van tafel geveegd. Die wens, oordeelt de rechter, kon weleens ingegeven zijn door wat Uber, de 'beduidend sterkere partij', hun oplegt.  \n  \nHet vonnis kan Uber veel geld gaan kosten. Het bedrijf moet chauffeurs achterstallig loon gaan betalen tot aan het salarisniveau van de taxi-cao. In het Verenigd Koninkrijk trok Uber al zo'n 500 miljoen euro uit voor claims van chauffeurs na een vergelijkbare uitspraak door het hooggerechtshof.  \n  \nUber had tijdens de zitting, eind juni, aangevoerd dat een dienstbetrekking voor sommige chauffeurs fiscaal ongunstig uitpakt. Maar ook daar heeft de rechter geen boodschap aan. Uber is nu eenmaal verplicht arbeidsovereenkomsten af te sluiten, 'ook als de chauffeurs dat niet willen'. De uitweg om individuele chauffeurs te verzoeken geen cao-loon op te eisen, wordt Uber dus ontnomen.","intensity":1,"negativity":0,"cluster_id":51,"similar_texts":"text671"},{"id":"97","publisher":"De Telegraaf","date":"2021-09-13","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/2c00826d7ec9be7515327ef89212a4a4/web/OPS/cciobjects.json&hash=d9e7f8a6d5a344f20735#/pages/18-19","title":"Uitspraak rechter bepaalt lot chauffeurs","text":"Uitspraak rechter bepaalt lot chauffeurs\n\nDe uitkomst van de zaak is belangrijk in de discussie over schijnzelfstandigheid.\n\nFoto ANP/hh\n\ndoor Joost Spijker\n\nDen Haag Zijn chauffeurs van Uber zelfstandig ondernemers of is er sprake van een verkapt dienstverband? Over die vraag doet de rechtbank Den Haag vandaag uitspraak in een rechtszaak die vakbond FNV heeft aangespannen tegen het platformbedrijf.\n\nDe uitkomst van de zaak is belangrijk voor de discussie over schijnconstructies. Volgens vakbonden worden in steeds meer sectoren medewerkers ingezet als zzp’er om zo op de kosten van arbeid te besparen. Werkgevers zouden op die manier belastingen en sociale premies kunnen ontduiken.\n\n„Echte zelfstandigen kunnen zelf hun tarieven bepalen en kiezen welke rit ze aannemen”, aldus FNV-bestuurder Amrit Sewgobind. „Daar is bij Uber geen sprake van.” FNV eist dat Uber erkent dat het chauffeurs in dienst heeft en dus de taxi-cao gaat toepassen. \n\nUber zelf zegt zich niet te herkennen in de kritiek. „Zelfstandigheid is een groot goed en moet behouden blijven”, zegt Maurits Schönfeld, algemeen directeur van Uber Noord-Europa. „Dat horen we ook steeds terug in de gesprekken die we hebben met chauffeurs. Zij geven aan het liefst zelfstandig te willen blijven.”\n\nDe topman geeft aan dat er wel wat moet gebeuren aan de bescherming en pensioenvoorzieningen van chauffeurs. „Daarover zijn wij in gesprek met chauffeurs. Maar het wachten is ook op de politiek die de regels moet bepalen over zelfstandigheid.”\n\nHet kabinet beloofde met een aanpak te komen voor dergelijke constructies, maar liet in november weten de plannen over te laten aan een nieuw kabinet.\n\nEerder stapte vakbond FNV al naar de rechter vanwege het verwijt van schijnconstructies bij platformen Temper en Deliveroo.","intensity":0,"negativity":0,"cluster_id":53,"similar_texts":"text503"},{"id":"98","publisher":"NRC Handelsblad","date":"2021-09-13","url":"https://www.nrc.nl/nieuws/2021/09/12/us-open-winnares-emma-raducanu-speelt-finesse-tennis-van-de-toekomst-a4058007#20210913-79802-101","title":"US Open-winnares Emma Raducanu speelt ‘finesse-tennis’ van de toekomst","text":"Tennis Emma Raducanu schreef geschiedenis door als qualifier de US Open te winnen. De 18-jarige Britse is een complete tennisster:  technisch, snel en met  een gevarieerd slagenarsenaal.,Emma Raducanu (18) maakt wiegend met de beker van de US Open in haar armen lachend contact met Virgina Wade. Haar 76-jarige landgenote straalt op de tribunes evenzeer en laat de herinnering aan 1968 langskomen toen zíj in de finale in New York als jonge speelster afrekende met Billie Jean King. Zo zijn twee Britse winnaressen uit twee totaal verschillende tijden in gedachten op zaterdagavond even één. „Raducanu heeft tennisgeschiedenis geschreven”, zegt oud-tennisster Marcella Mesker een dag na de finale. „Haar optreden was zo indrukwekkend dat zelfs ik geen oog heb dichtgedaan.” De 62-jarige Mesker doet als commentator op de Nederlandse radio verslag van de ‘tienerfinale’ tussen Raducanu en de één jaar oudere Canadese Leylah Fernández. „Vooraf had niemand dit voor mogelijk kunnen houden. Je hebt al snel door dat je naar iets bijzonders aan het kijken bent. Iets wat je altijd bij zal blijven”, zegt Mesker. „Zoals de winst van Krajicek [1996] op Wimbledon, de rivaliteit tussen Federer en Nadal, de zege van Maria Sjarapova op Wimbledon en de eerste finale van de zussen Venus en Serena Williams op de US Open van 2001.”In aanloop naar de vrouwenfinale haalt de organisatie op 11 september 2021 herinneringen op aan de aanslagen van twintig jaar geleden op de Twin Towers, die destijds drie dagen na de all Williams final plaatsvonden in New York. Als de Panamees-Amerikaanse zangeres Daphne Rubin-Vega het volkslied zingt, bedekt een gigantische Amerikaanse vlag het center court ter nagedachtenis van de duizenden doden. Raducanu en Fernández zijn beiden pas na ‘9/11’ geboren, maar voelen wel een zindering van emotie door het Arthur Ashe-stadion gaan. Nog geen minuut later is de spanning weg als ze tegenover elkaar op de baan staan. „Ze stappen écht allebei iedere partij de baan op met het gevoel dat ze gaan winnen”, legt Mesker uit. „Ook dat is bijzonder.”Via kwalificaties naar de titelVoor de partij gaat Mesker er in de radiostudio in Hilversum eens goed voor zitten. Haar eigen debuut in het hoofdtoernooi van de US open dateert van 1980 en eindigt al in de eerste ronde. Het levert Mesker destijds 6.000 dollar op. Voor haar liggen de feiten en cijfers van de eerste verrichtingen van Raducanu en Fernández, die op Flushing Meadows spelen voor een hoofdprijs van 2,5 miljoen dollar (2,1 miljoen euro). De Britse heeft zich zelfs als nummer 150 van de wereld via kwalificaties moeten plaatsen voordat ze na zes zeges zonder setverlies in de finale staat. De opmars van haar Canadese tegenstander is bijna net zo opmerkelijk. De nummer 73 van de wereld rekent in New York met zes speelsters af die allemaal eerder minimaal in de kwartfinales van een grandslamtoernooi speelden. „Het is vooral de jeugdige onbevangenheid en de passie van twee vrolijke frisse piepjonge tennissters die meteen opvallen”, stelt Mesker. „Een zegen voor het tennis in deze tijden waarin sommigen na de pandemie als robotten over de baan lopen.”De doorbraak van Raducanu – Roemeense vader, Chinese moeder, geboren in Canada en opgegroeid in Groot-Brittannië – en Fernández – vader uit Ecuador, moeder met Filippijnse roots, geboren in Canada en nu wonend in de VS – heeft in New York iets losgemaakt. Beide speelsters krijgen niet alleen steun van talloze ‘landgenoten’ uit de migrantenwijk Queens, maar worden door het Amerikaanse tennispubliek als underdogs op handen gedragen. Raducanu leunt tijdens haar partij vooral op haar coach Andrew Richardson, terwijl Fernández na ieder punt applaus krijgt van haar familie in een volle spelersbox waarin alleen haar coach en vader Jorge Fernández uit bijgeloof ontbreekt. Mesker: „Tennis in New York is anders. Dat is popcorn en bier. Er is altijd geluid. Als fans bloed ruiken gaan ze helemaal mee in de partij. Dan kan het publiek echt een factor gaan vormen en kunnen tennissers vleugels krijgen.”Als Raducanu en Fernández met hun ogen langs de tribunes van het grootste tennisstadion ter wereld gaan, kruisen hun blikken met tal van uitgenodigde oud-profs. Van Wade tot Tim Henman en van Andy Roddick tot Rod Laver. En van Billie Jean King tot de voormalige ‘kindster’ Tracy Austin, die pas zestien jaar was toen ze in 1979 in de finale van de US Open Chris Evert versloeg. En daarmee is Austin nog altijd de jongste winnares in New York ooit. „Al die tennissers vertegenwoordigen een eigen generatie, met een eigen speelstijl. Ik kom uit de tijd van Austin. We schakelden net van houten rackets over naar aluminium”, zegt Mesker. „Dat was bijna een andere sport. Totaal onvergelijkbaar met nu.”\n\nEmma Raducanu oogde de hele partij net iets fitter en cooler dan haar tegenstander Leylah Fernandez.\n\nFoto John Mabanglo/EPA\n\nComplete speelstersMesker kijkt bij vlagen met open mond naar de slagenwisselingen tussen Raducanu en Fernández. Zelden heeft ze twee zo complete speelsters gezien. De jongste van de twee oogt de hele partij net iets fitter en cooler dan haar tegenstander, die na een reeks van ‘driesetters’ meer dan twaalf uur tennis in haar benen had. Raducanu dreigt in de tweede set even het initiatief kwijt te raken, maar herstelt zich knap. Fernández raakt zichtbaar gefrustreerd en verliest zichzelf in de slotfase van de partij als Raducanu een blessurebehandeling krijgt voor een bebloed scheenbeen. Fernández gaat een zinloze discussie aan met scheidsrechter Marijana Veljovic. Na 1 uur en 51 minuten maakt Raducanu met een ace een einde aan de finale. Met de setstanden 6-4 en 6-3 op het scorebord laat de winnares zich van geluk op het hardcourt vallen. De organisatie van de US Open noemt het op Twitter ‘een sprookjesachtig einde’. „Een verdiende zege”, zegt Mesker. „Raducanu is toch de completere tennisster van de twee.” Hoewel er tal van verschillen zijn tussen de rechtshandige Britse en de linkshandige Canadese, ziet Mesker ook veel gelijkenissen. „Ze spelen allebei een spel dat vernieuwend is. Ze leunen met hun tennis niet vooral op pure kracht zoals de zusjes Williams, Lindsay Davenport, Kim Clijsters en Maria Sjarapova vooral deden”, legt Mesker uit. „Raducanu en Fernández combineren een enorm geloof in eigen kunnen met spelplezier en daarbij beschikken ze over een uitstekende techniek, hele snelle benen en een gevarieerd arsenaal aan slagen. Tot voor kort liepen vrouwen alleen naar het net om elkaar aan het einde de hand te schudden. Deze tieners hebben ook die grens weer verlegd. Dit zou wel eens het begin van een nieuw tijdperk in het vrouwentennis kunnen zijn. Van finesse-tennis.” Mesker houdt nog wel een kleine slag om de arm, maar ze is ervan overtuigd dat vooral Raducanu het tennis van de toekomst speelt. „Natuurlijk zijn er de afgelopen jaren in het vrouwentennis vaker opeens jonge talenten opgestaan zoals Bianca Andreescu [winnares US Open 2019], Sofia Kenin (Australian Open 2020), Iga Swiatek [Roland Garros 2020] en Barbora Krejcčiková [Roland Garros]. Die zijn daarna weer weggevallen. Het grote verschil met hen is dat deze speelsters niet over de x-factor beschikken die Raducanu, en Fernández in iets mindere mate, wel hebben. Ik verwacht dat ze de komende jaren het beste tennis ooit gaan spelen.”Toch zal Raducanu, hoe onbevangen de nieuwe kampioene ook oogt, vooral steun moeten blijven krijgen van de Engelse tennisbond. „Ze heeft alles om te slagen. Het is een slim meisje uit een stabiel gezin waarin niet alles om tennis draait”, legt Mesker uit. „Raducanu is nu wel opeens een het boegbeeld van een tennisland geworden, daarom zou het heel mooi zijn als oud-tennissers als Wade, Henman en Murray haar verder op weg helpen. Die weten als geen ander wat er nu op haar af gaat komen.”\n\nEen versie van\n\ndit artikel\n\nverscheen ook in\n\nNRC Handelsblad\n\nvan 13 september 2021\n\nEen versie van\n\ndit artikel\n\nverscheen ook in\n\nNRC in de ochtend\n\nvan 13 september 2021","intensity":0,"negativity":0,"cluster_id":16,"similar_texts":"text187"},{"id":"99","publisher":"De Volkskrant","date":"2021-09-14","url":"https://krant.volkskrant.nl/titles/volkskrant/7929/publications/1359/articles/1445224/22/5","title":"Van de Zandschulp stijgt na kwartfinale op US Open naar plek 62 op wereldranglijst","text":"Botic van de Zandschulp heeft dankzij zijn opzienbarende prestaties op de US Open een reuzensprong gemaakt op de wereldranglijst. De 25-jarige Nederlander vond zijn naam maandag terug op de 62ste plaats. Hij begon twee weken geleden als nummer 117 van de wereld aan het grandslamtoernooi in New York. Van de Zandschulp drong als qualifier door tot de kwartfinales. Hij moest het daarin afleggen tegen Daniil Medvedev, de Rus die zondag in de finale Novak Djokovic versloeg en de Serviër daarmee van diens 21ste grandslamtitel af wist te houden. Medvedev verloor op de US Open slechts één set, in de kwartfinale tegen Van de Zandschulp. Voor het eerst in ruim twee jaar staat nu weer een Nederlandse tennisser in de top 100 van de wereld. Robin Haase was in augustus 2019 de laatste.  \n  \nDjokovic blijft de wereldranglijst aanvoeren, gevolgd door Medvedev. De 34-jarige Serviër won dit jaar de Australian Open, Roland Garros en Wimbledon. Nadal ging van de vijfde naar de zesde plaats, Federer bleef op de negende plek staan.","intensity":0,"negativity":1,"cluster_id":49,"similar_texts":"text397"},{"id":"100","publisher":"Trouw","date":"2021-09-13","url":"https://krant.trouw.nl/titles/trouw/8321/publications/1353/articles/1444511/18/3","title":"Van Dijk verbaast vooral zichzelf met Europese titel in wegwedstrijd","text":"Wielrenster Ellen van Dijk heeft de Europese titel op de weg veroverd. De Nederlandse kwam solo over de finish in het Italiaanse Trente. De 34-jarige Van Dijk won donderdag al zilver op de individuele tijdrit van de Europese kampioenschappen.  \n  \nDe Duitse Liane Lippert eindigde als tweede op 1.18 van Van Dijk. Ze was de snelste van een groepje van acht achtervolgsters. Rasa Leleivytė uit Litouwen kwam als derde over de finish. Demi Vollering sprintte naar een vijfde positie. Annemiek van Vleuten kon leven met een negende plaats. Ze kwam juichend over de finish vanwege de winst van Van Dijk.  \n  \nVan Dijk erkende na haar zege dat ze vooral met ambities voor de tijdrit naar Italië was gekomen. \"De beste dingen gebeuren kennelijk als je geen plannen maakt\", zei ze lachend aan de finish. \"Ik focuste me alleen op de tijdrit en was hier om de Nederlandse ploeg te ondersteunen en de koers hard te maken. Nu ben ik plotseling Europees kampioen. Ik ben vooral met stomheid geslagen.\"  \n  \nVan Dijk reed een bekeken race op een parcours van acht ronden van ruim 13 kilometer. Ze ging mee in een kopgroep en loste 23 kilometer voor de finish haar overgebleven Italiaanse medevluchter Soraya Paladin. Van Dijk moest donderdag tijdens de tijdrit haar meerdere erkennen in de Zwitserse Marlen Reusser.  \n  \nVan Dijk trad in de voetsporen van Van Vleuten, die vorig jaar Europees kampioen werd. Marianne Vos leek ook een van de kanshebbers voor de Europese titel. Ze was niet in goede vorm en moest het peloton 48 kilometer voor de finish laten gaan.  \n  \nDe 31-jarige Italiaan Sonny Colbrelli veroverde de titel bij de mannen. Hij versloeg in de sprint de favoriete Belg Remco Evenepoel.","intensity":1,"negativity":0,"cluster_id":32,"similar_texts":"text252"},{"id":"101","publisher":"De Telegraaf","date":"2021-09-13","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/2c00826d7ec9be7515327ef89212a4a4/web/OPS/cciobjects.json&hash=476235de75177618f729#/pages/42-43","title":"Van Dijk verrast met titel","text":"Van Dijk verrast met titel\n\nEllen van Dijk\n\nTRENTE Ellen van Dijk heeft vriend, vijand én zichzelf verrast met verovering van de Europese titel op de weg. De 34-jarige renster, die een paar dagen eerder al EK-zilver won op de tijdrit, kwam solo over de finish in het Italiaanse Trente. \n\n„De beste dingen gebeuren kennelijk als je geen plannen maakt”, zei Van Dijk na afloop lachend. „Ik focuste me alleen op de tijdrit en was hier om de Nederlandse ploeg te ondersteunen en de koers hard te maken. Nu ben ik plotseling Europees kampioen. Ik ben vooral met stomheid geslagen.”\n\nDe Duitse Liane Lippert eindigde als tweede op 1.18 van Van Dijk, terwijl Rasa Leleivyte uit Litouwen beslag legde op de bronzen medaille. \n\nDemi Vollering sprintte naar een vijfde positie. Annemiek van Vleuten, die zich vorig jaar in Plouay tot Europees kampioen liet kronen, kon leven met haar negende plaats. De 38-jarige klasbak kwam juichend over de finish vanwege de overwinning van landgenote Van Dijk.\n\nBij de mannen ging het goud naar de Italiaan Sonny Colbrelli.","intensity":0,"negativity":0,"cluster_id":32,"similar_texts":"text317"},{"id":"102","publisher":"De Volkskrant","date":"2021-09-13","url":"https://krant.volkskrant.nl/titles/volkskrant/7929/publications/1358/articles/1444510/38/1","title":"Van niets naar alles: Britse Raducanu wordt in twee weken nieuwe heldin","text":"### Tennis: US Open (v)\n\nHet grandslamseizoen van de vrouwen kreeg met de sprookjesachtige overwinning van Emma Raducanu (18) op de US Open een gedroomde apotheose: de piepjonge Britse versloeg de nauwelijks oudere Canadese Leylah Fernandez (19) in een memorabele tennisfinale: 6-4, 6-3. Raducanu, die in New York geen set verloor, was zo het middelpunt van een vrolijk tienerfeestje.  \n  \nToen Raducanu poseerde met de beker, klonk het nummer Teenage dream van zangeres Katy Perry uit de speakers, gevolgd door We are young van de Amerikaanse band Fun. De dj in het Arthur Ashe-stadion had zijn huiswerk gedaan, want de finale tussen Raducanu en Fernandez was de jongste sinds 1999, toen een 17-jarige Serena Williams haar eerste grandslamtitel won ten koste van de 18-jarige Martina Hingis.  \n  \nBij afwezigheid van de inmiddels bijna 40-jarige Williams, die het vrouwentennis de afgelopen decennia domineerde, bestormden de tieners het podium. Vooral Raducanu kwam uit het niets. Enkele maanden geleden deed ze haar eindexamen op haar middelbare school en stond ze 360ste op de wereldranglijst. In New York was ze ongeplaatst, ze moest beginnen in het kwalificatietoernooi. Het bleek de lancering van een ongekende opmars. In ruim twee weken tijd, in tien partijen, verloor Raducanu geen set.  \n  \nFernandez maakte op haar beurt indruk door zich terug te knokken tegen bewezen wereldtoppers als Naomi Osaka, Angelique Kerber, Elina Svitolina en Aryna Sabalenka. Maar de eveneens ongeplaatste reuzendoder moest het zaterdag op bepalende momenten afleggen tegen Raducanu, die in New York begon als nummer 150 van de wereld.  \n  \nDe finale tussen de twee tieners werd gezien als een overwinning voor het tennis als mondiale sport. Beide speelsters zijn geboren in Canada, maar groeiden op in migrantengezinnen. Raducanu heeft een Chinese moeder en een Roemeense vader. Toen ze twee jaar oud was, verhuisde het gezin naar Londen.  \n  \nDe Britse raakte geïnspireerd door de Chinese Li Na, toen die in 2011 als eerste Chinese Roland Garros won. Ruim 115 miljoen Chinezen bekeken destijds de finale. Ook die tussen Raducanu en Fernandez kon vooraf op belangstelling rekenen in Azië, en wellicht ook in Zuid-Amerika.  \n  \nFernandez groeide op in Canada met een Ecuadoriaanse vader, haar coach, en een Filipijnse moeder. Het gezin verkocht juwelen en zelfs een woning om het tennistalent van Fernandez en haar zus Bianca te laten floreren.\n\nStralend\n\nVan zenuwen leken de tieners geen last te hebben in het met ruim 20.000 toeschouwers gevulde Arthur Ashe-stadion, zowel tijdens als na de partij. Raducanu straalde en bedankte de aanwezige Virginia Wade, die op Wimbledon van 1977 als enige Brit een grandslamtoernooi had gewonnen.  \n  \nFernandez kreeg een staande ovatie toen ze de microfoon terug vroeg en de New Yorkers toesprak over 9/11, zaterdag twintig jaar geleden. 'Ik hoop dat ik zoveel veerkracht kan tonen als jullie de afgelopen twintig jaar hebben gedaan.' Beide finalisten waren ten tijde van de aanslagen nog niet geboren.  \n  \nOpmerkelijk was de mentale weerbaarheid van Raducanu in New York. Bij haar grandslamdebuut op Wimbledon, eerder dit jaar, haalde ze de vierde ronde, maar moest ze opgeven met ademhalingsproblemen. De druk van het moment was haar te veel geworden.  \n  \nIn het vrouwentennis was mentale gezondheid dit seizoen een belangrijk thema, vooral door de worstelingen van sterspeler Naomi Osaka, de bestbetaalde vrouwelijke sporter ter wereld. Die kondigde aan voorlopig afscheid te nemen van de sport, nadat ze in de derde ronde was verslagen door Fernandez.\n\nVrijuit\n\nBij haar tweede grandslamdeelname speelde Raducanu op haar beurt opvallend vrijuit. 'Ik voel geen enkele druk,' zei ze na haar winstpartij. 'Ik ben pas achttien jaar en zie wel wat er op mijn pad komt. Zo heb ik elke wedstrijd hier benaderd. Het leverde me deze beker op, dus ik denk niet dat ik die aanpak moet veranderen.'  \n  \nIn Groot-Brittannië bereikte Raducanu in ruim twee weken een heldenstatus, zo onderstreepte de finale nog maar eens. Ze ontving felicitaties van koningin Elizabeth en premier Boris Johnson, op Twitter tuimelden bekendheden over elkaar heen om haar in het zonnetje te zetten.  \n  \nRaducanu wordt gezien als de toekomst van het vrouwentennis. In aanloop naar de finale voorspelde een Britse marketingdeskundige een loopbaan als die van Serena Williams of Lewis Hamilton, iemand die haar sport kan overstijgen en tientallen miljoenen aan sponsorgeld kan verdienen. Anderen pleiten voor voorzichtigheid. Sinds 2015 wonnen veertien verschillende speelsters hun eerste grandslamtoernooi. Aan de top blijven bleek voor velen van hen een lastige opgave.  \n  \nOf de jongelingen hun onbevangenheid kunnen behouden, moet blijken. Zowel Raducanu als Fernandez in New York een onbevreesde, agressieve stijl, speelden alsof ze niets te verliezen hadden.  \n  \nHet was een jaloersmakend jeugdig elan, oordeelde de 33-jarige Angelique Kerber na haar nederlaag tegen Fernandez.  \n  \n'Helemaal vrijuit spelen, zonder druk, is voor iemand van mijn leeftijd niet meer mogelijk.'  \n  \n-\n\nJongste winnaressen grandslams\n\n1\\. Martina Hingis (Zwi) 16 jaar en 117 dagen, Australian Open 1997   \n2\\. Monica Seles (Joe) 16 jaar en 189 dagen, Roland Garros 1990   \n3\\. Tracy Austin (VS) 16 jaar en 270 dagen, US Open, 1979   \n4\\. M. Sjarapova (Rus) 17 jaar en 75 dagen, Wimbledon 2004   \n5\\. Aranxta S. Vicario (Spa) 17 jaar en 174 dagen, Roland Garros, 1989   \n6\\. Serena Williams (VS) 17 jaar en 350 dagen, US Open, 1999   \n7\\. Steffi Graf (Dui) 17 jaar en 357 dagen, Roland Garros, 1987   \n8\\. Emma Raducanu (VK) 18 jaar en 302 dagen, US Open 2021","intensity":0,"negativity":1,"cluster_id":21,"similar_texts":"text590"},{"id":"103","publisher":"De Volkskrant","date":"2021-09-13","url":"https://krant.volkskrant.nl/titles/volkskrant/7929/publications/1358/articles/1444510/26/3","title":"Veel minder mensen aan het werk in de museumsector door corona","text":"Musea hebben vorig jaar veel mensen moeten laten gaan als gevolg van de coronapandemie. Het aantal medewerkers in vaste dienst, freelancers, vrijwilligers en stagiairs daalde van 41.800 naar 35.000 personen. Dat blijkt uit de definitieve cijfers over 2020 van de Museumvereniging. De brancheorganisatie, waarbij meer dan 400 musea in Nederland zijn aangesloten, stelt dat er nog meer ontslagen zijn te verwachten.  \n  \nDe musea moesten vorig jaar in totaal drie maanden hun deuren sluiten. Daarnaast werd hun door het kabinet beperkingen opgelegd ten aanzien van het maximum aantal bezoekers. Ook bleven de toeristen weg. Hierdoor halveerden de eigen inkomsten van de musea: van 500 naar 250 miljoen euro.  \n  \nDat tekort kon voor een deel worden opgevangen door de uitgekeerde noodsteun: 137 miljoen euro van het rijk en 12 miljoen euro van gemeenten. Daarnaast bezuinigde de sector voor 125 miljoen euro, vooral door minder tentoonstellingen te organiseren. Dat aantal daalde met bijna eenderde.  \n  \nGrote musea kwamen vorig jaar over het algemeen goed door dankzij de noodsteun. Kleinere musea ontvingen weinig steun en moesten interen op hun reserves. De Museumvereniging roept het kabinet op de noodsteun voort te zetten, omdat musea nog steeds niet onbeperkt bezoekers mogen toelaten en het toerisme nog lang niet is hersteld.  \n  \nIn 2020 hebben de musea in totaal 13,2 miljoen bezoekers ontvangen. Dat is veel meer dan de 'kleine 9 miljoen' die de Museumvereniging in maart van dit jaar had bekendgemaakt op basis van voorlopige cijfers. 'Het is gelukkig veel gunstiger uitgevallen', zegt een woordvoerder. Het definitieve bezoekersaantal is nog steeds fors minder vergeleken met het jaar ervoor. In 2019 werden 32,6 miljoen museumbezoeken afgelegd, een record.  \n  \nVoor het eerst in bijna twintig jaar daalde in 2020 het aantal houders van een Museumkaart, waarmee musea gratis kunnen worden bezocht: met 60.000 tot ruim 1,3 miljoen. De kaarthouders brachten vorig jaar 5 miljoen bezoeken, ruim de helft van de 9 miljoen uit 2019.","intensity":1,"negativity":1,"cluster_id":20,"similar_texts":"text375"},{"id":"104","publisher":"Algemeen Dagblad","date":"2021-09-14","url":"https://krant.ad.nl/titles/algemeendagblad/7908/publications/26127/articles/1445226/3/1","title":"Verkleedpartij schokt heel Urk, burgemeester is woedend","text":"### Centrum Informatie en Documentatie Israël gaat aangifte doen\n\nZo'n tien mannen marcheren zaterdagavond in 'nazikledij' door de straten van Urk. Af en toe brengt iemand een Hitlergroet en is er een knal te horen, vertellen meerdere bronnen op Urk. Geen van hen wil met naam genoemd worden, uit angst voor de jongeren. De militaire pakken, met daarbovenop zwarte plastic zakken tot aan hun knieën opgetrokken, hebben ze - zo wordt gezegd - bij een feestwinkel in de buurt gehaald. Een 'nazi' richt zijn neppistool op het achterhoofd van een jongeman met een zwart-wit gestreept gevangenispak aan en een Jodenster op de borst.\n\nBewakingscamera\n\n,,Ze schoten met neppistolen en deden de Einsatzgruppen na'', zegt iemand die de 'soldaten' gezien heeft. Vanaf het industrieterrein, waar de jongens verzamelen bij een van de barretjes van vriendengroepen, gaan ze in de loop van de avond naar het oude centrum van Urk. Daar wordt een rookbom gegooid, vertellen Urkers aan de Stentor. Een bewakingscamera legt ze vast. ,,Op het industrieterrein hadden ze een feestje en ze zijn daarna het oude dorp ingegaan. Het zijn respectloze lui'', zegt de eigenaar van de camera.   \n  \nDe volgende dag gaan op Urk foto's rond van het tafereel. Uit berichten, via onder meer sociale media, komt naar voren dat het zou gaan om een actie van jongeren tegen het coronatoegangsbewijs. Weer een dag later, in de loop van maandag, gaan de foto's als een lopend vuurtje door het hele land. De foto's roepen direct afschuw op.  \n  \nOok Pieter Hoekstra kan er met zijn hoofd niet bij. De voorzitter en oprichter van de stichting Urk in Oorlogstijd weet hoe zwaar Urk heeft geleden onder de Tweede Wereldoorlog. ,,In de oorlog zijn vanuit Urk bij een razzia tachtig mensen weggevoerd. Een Joodse familie uit Urk is omgekomen in Sobibor. Hun naam staat op het oorlogsmonument op Urk. Een oudoom van mij was geheim agent in de Tweede Wereldoorlog en is gesneuveld. Dat jongeren dan met de oorlog lachen, vind ik echt te bizar voor woorden.''  \n  \nDe stichting kan volgens hem een rol hebben in het voorkomen van soortgelijke situaties in de toekomst. ,,Wij moeten onder de aandacht brengen bij leerlingen dat dit echt niet kan. Jongeren moeten nadenken over hoe ze lessen kunnen trekken uit de Tweede Wereldoorlog en hoe ze anders kunnen zijn. Ik denk dat deze jongeren heel erg in de geschiedenis geïnteresseerd zijn, maar dit komt er nu op een totaal verkeerde manier uit. Ze doen zoiets omdat ze grappig willen zijn, in combinatie met heel veel groepsdruk.''  \n  \nVolgens Hoekstra keurt bijna iedereen op Urk het gedrag van de mannen af. ,,Dit is een uitwas van het minder gelovig worden van het dorp. Urk heeft een warme band met Israël. Dat hier dan zoiets gebeurt, doet extra veel pijn.'' Eerder dit jaar hingen veel Urkers de vlag uit om Israël te steunen, nadat er onrust in dat land was ontstaan. Het Centrum Informatie en Documentatie Israël (Cidi) meldde gisteren aangifte te doen na de taferelen van zaterdagavond.\n\nGrens overschreden\n\nOok burgemeester Cees van den Bos is woedend. 'Ze zijn een duidelijke grens overschreden. Het is een smakeloze actie en kwetsend voor grote bevolkingsroepen', zegt hij in een schriftelijke reactie. De gemeente onderzoekt in samenwerking met de politie en het OM de strafbaarheid van de zaak. ,,We proberen een beeld te krijgen van de situatie en de betrokkenen.''  \n  \nVolgens Van den Bos was het een protest tegen de coronamaatregelen. ,,Ik heb geen enkel begrip voor de manier waarop, maar wel voor deze landelijke discussie. We willen graag in gesprek met deze jongeren. We begrijpen dat zij hun stem willen laten horen over de impact van de huidige en komende coronamaatregelen. Deze discussie vindt niet alleen in Urk, maar in ons hele land plaats.''  \n  \nMeerdere namen van leden van de bewuste groep zijn inmiddels bij de Stentor bekend. Ze reageren bijna allemaal niet op berichten om te vertellen over hun beweegredenen. Er komt slechts één keer een reactie. ,,Ik ben op zee'', reageert iemand alleen.   \n  \nVia WhatsApp kwamen gisteren berichten door dat de jongeren spijt hebben van hun actie. Burgemeester Van den Bos: ,,Op dit moment schijnen er berichten rond te gaan met oprechte excuses, maar wat mij betreft is daarmee de kous niet af.''","intensity":1,"negativity":1,"cluster_id":49,"similar_texts":"text402"},{"id":"105","publisher":"De Telegraaf","date":"2021-09-13","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/2c00826d7ec9be7515327ef89212a4a4/web/OPS/cciobjects.json&hash=cfe7b61cba0edb2ae1de#/pages/42-43","title":"Visser laat iedereen achter zich in Berlijn","text":"Visser laat iedereen achter zich in Berlijn\n\nAtletiek\n\nNadine Visser heeft in Berlijn een wedstrijd over 100 meter horden gewonnen. De 26-jarige atlete kwam tijdens het jubilerende atletiekgala ISTAF Berlin tot een tijd van 12,73 met een lichte tegenwind (-0,2 m/s). Na een week waarin ze in de Diamond League-cyclus eerst in Brussel won om vervolgens in Zürich als tweede te eindigen in een nieuw Nederlands record (12,51), startte Visser in Berlijn niet goed. Maar de Nederlandse herpakte zich goed en greep dus alsnog de winst. De nummer 5 van de Spelen in Tokio besluit haar seizoen dinsdag in het Zwitserse Bellinzona.","intensity":0,"negativity":0,"cluster_id":23,"similar_texts":"text195"},{"id":"106","publisher":"Trouw","date":"2021-09-13","url":"https://krant.trouw.nl/titles/trouw/8321/publications/1353/articles/1444511/16/1","title":"Volgens Navratilova is met Raducanu een nieuwe ster geboren","text":"Soms vertellen statistieken hoe bijzonder een verhaal is. Emma Raducanu is met haar achttien jaar de jongste winnares van een grandslamtoernooi sinds Maria Sjarapova in 2004. In de nacht van zaterdag op zondag won ze de US Open. Ze is de eerste Britse sinds Virginia Wade in 1977 die op een van de vier grote toernooien triomfeert maar vooral de eerste qualifier ooit op US Open.  \n  \nOp de dag dat New York stilstond bij het verleden betraden in die stad twee speelsters van de toekomst het center court van Flushing Meadows. Op de grond, naast de witte lijnen, stond 9/11/01 geschreven. Zowel Raducanu als haar tegenstandster in de finale, de negentienjarige Canadese Leylah Fernandez, was toen nog niet geboren.  \n  \nParadoxaal genoeg vormden hun leeftijden ook een knipoog naar vroeger. Voor het eerst sinds 1999 stonden er weer twee tieners in de eindstrijd van een grandslam. Destijds versloeg Serena Williams (17) Martina Hingis (18). Eigenlijk werd aangenomen dat die tijden nooit meer zouden terugkeren. De regels zijn sindsdien immers veranderd. Een speelster mag pas vanaf haar achttiende fulltime tennissen. Bovendien heeft de technologie van de rackets ervoor gezorgd dat rally's en daarmee wedstrijden langer duren, iets wat in het voordeel zou zijn van oudere sporters met meer kracht en opgebouwde conditie.  \n  \nRaducanu en Fernandez logenstraften die theorieën. Zelfverzekerd liepen ze over de baan. Onbevreesd gingen ze vanaf de eerste bal op zoek naar winners. Een boeiende strijd was het gevolg. De eerste twee games duurden langer dan twintig minuten, iets wat zelden in het vrouwentennis voorkomt. De tussenstand, 2-0 voor Raducanu, zou uiteindelijk ook een voorbode blijken van de eindstand: 6-4 6-3. De nummer 150 van de wereld versloeg de nummer 73, met geweldige returns en vloeiend voetenwerk.  \n  \nDrie maanden geleden zat Raducanu nog in de schoolbanken voor haar examens te studeren, nu twitterde legende Martina Navratilova over haar: \"Een nieuwe ster is geboren\". Bij haar grandslamdebuut op Wimbledon, eerder deze zomer, had ze met een plaats in de vierde ronde al een visitekaartje afgegeven. Maar dit had ze nooit verwacht. Lachend: \"Mijn terugvlucht was geboekt voor na de kwalificatiewedstrijden.\"  \n  \nDe dochter van een Chinese moeder en een Roemeense vader won in New York tien wedstrijden op rij, zonder een set te verspelen in het hoofdtoernooi. \"Mijn grootste overwinning is dat ik aan niets anders heb gedacht dan aan mijn spel en hoe ik de punten zou spelen\", verklaarde ze na afloop op de internationale persconferentie. \"Als ik op de baan liep, was het business as usual. Daar ben ik trots op. Dat heeft me het meest geholpen bij het winnen van deze titel.\"  \n  \nDe grote vraag is nu of ze die onbevangenheid kan vasthouden. Haar wereld zal veranderen. Koningin Elizabeth was één van de eerste haar te feliciteren. Daarmee zal het verwachtingspatroon nooit meer hetzelfde zijn. Volgens Raducanu heeft zij aangetoond 'dat alle speelsters kans hebben om te winnen'. \"De toekomst van het vrouwentennis is geweldig, net als de breedte.\" Maar het verloop aan de top is al jaren groot. Wordt Raducanu een blijvertje? \"Ik heb geschiedenis geschreven, ja, maar ik voel absoluut geen druk. Ik ben nog steeds pas achttien jaar.\"","intensity":0,"negativity":0,"cluster_id":21,"similar_texts":"text187"},{"id":"107","publisher":"De Volkskrant","date":"2021-09-14","url":"https://krant.volkskrant.nl/titles/volkskrant/7929/publications/1359/articles/1445224/22/4","title":"Volleybalbond stuurt middenaanvaller Plak weg van EK na het overtreden van regels","text":"### Volleybal\n\nDe Nederlandse volleyballers kunnen dinsdag tijdens de kwartfinales van het Europees kampioenschap tegen Servië niet beschikken over Fabian Plak. Volleybalbond Nevobo heeft de middenaanvaller naar huis gestuurd omdat hij de teamregels heeft overtreden. Wat Plak precies gedaan heeft, wil de Nevobo niet zeggen.  \n  \n'Plak heeft zich tijdens het toernooi niet aan de door het team gestelde voorwaarden gehouden. De Nevobo en de staf hebben daarop besloten hem disciplinair te straffen en naar huis te sturen. Hij heeft het hotel verlaten en is op weg naar Nederland', meldt de bond. 'De Nevobo betreurt dit besluit, maar zag geen andere mogelijkheid. Er worden geen verdere mededelingen gedaan met betrekking tot deze interne maatregel.' De Nederlandse volleyballers versloegen zondag in de achtste finales Portugal met 3-2. In de beslissende vijfde set was het team van bondscoach Roberto Piazza net iets sterker. De 24-jarige Plak was in die wedstrijd in de Poolse stad Gdansk goed voor 8 punten.","intensity":0,"negativity":1,"cluster_id":29,"similar_texts":"text229"},{"id":"108","publisher":"Algemeen Dagblad","date":"2021-09-14","url":"https://krant.ad.nl/titles/algemeendagblad/7908/publications/26127/articles/1445226/37/1","title":"Volleybalbond stuurt Plak weg uit Polen","text":"De Nederlandse volleyballers kunnen vandaag tijdens de kwartfinales van het Europees kampioenschap tegen Servië niet beschikken over Fabian Plak. Volleybalbond Nevobo heeft de middenaanvaller naar huis gestuurd omdat hij de teamregels heeft overtreden. Wat Plak precies gedaan heeft, wil de Nevobo niet zeggen.  \n  \n,,Plak heeft zich tijdens het toernooi niet aan de door het team gestelde voorwaarden gehouden. De Nevobo en de staf hebben daarop besloten hem disciplinair te straffen en naar huis te sturen. Hij heeft het hotel verlaten en is op weg naar Nederland'', meldt de bond. ,,De Nevobo betreurt dit besluit, maar zag geen andere mogelijkheid. Er worden geen verdere mededelingen gedaan met betrekking tot deze interne maatregel.''  \n  \nDe Nederlandse volleyballers versloegen zondag in de achtste finales Portugal met 3-2. In de beslissende vijfde set was het team van bondscoach Roberto Piazza net iets sterker. De 24-jarige Plak was in die wedstrijd in de Poolse stad Gdansk goed voor 8 punten.  \n  \nOranje staat dankzij die zege voor het eerst sinds 2009 weer in de kwartfinales van het EK. Regerend kampioen Servië is vandaag in Gdansk de opponent. Het Nederlandse team heeft nu nog dertien spelers over.","intensity":0,"negativity":0,"cluster_id":29,"similar_texts":"text446"},{"id":"109","publisher":"NRC Handelsblad","date":"2021-09-13","url":"https://www.nrc.nl/nieuws/2021/09/12/vooral-kleinere-musea-hebben-het-door-coronacrisis-zwaar-a4058042#20210913-79802-202","title":"Vooral kleinere musea hebben het door corona zwaar ","text":"Jan van Kootendirecteur Museumvereniging De resultaten van musea over coronajaar 2020 zijn bekend. Publieksinkomsten halveerden en musea bezuinigden. „Noodsteun kan nu niet stoppen.”,Aan het eind van deze maand komt er waarschijnlijk een eind aan de noodsteun voor de culturele sector. De musea hebben de schade over 2020 al opgemaakt, en in de wetenschap dat dit jaar niet beter was, pleiten zij voor voortzetting van de hulp. „Anders is de noodsteun ook voor niets geweest”, zegt Jan van Kooten, directeur van branche-organisatie de Museumvereniging. Hoe gaat het met de musea?„Iedereen is blij dat de deuren weer op een kier staan. Voor iedereen die in een museum werkt is het ontvangen van bezoek de kerntaak. De missie van musea is het vertellen van verhalen aan groepen van scholen, aan gezinnen, aan iedereen. Maar stel je dezelfde vraag aan de financieel directeur, dan is het antwoord; er zijn veel zorgen. Na een succesvol jaar in 2019, met ongekend veel bezoekers en activiteiten, kwam de crisis vanuit het niets. Musea hebben in 2020 60 procent minder bezoek ontvangen dan in het jaar daarvoor: van 33 miljoen in 2019 naar 13,2 miljoen.” Musea mochten toch als doorstroomlocaties vrij snel weer open?„In 2020 waren musea drie maanden dicht, in 2021 vijf maanden. Maar buiten die periodes van volledige sluiting was het maximaal aantal bezoekers ook beperkt. Bovendien is het internationaal toerisme vrijwel stilgevallen. Buitenlands bezoek daalde van 10 miljoen in 2019 naar 1,8 miljoen in 2020. De publieksinkomsten zijn hierdoor in 2020 gehalveerd naar 250 miljoen euro. Dat heeft grote impact. Nederlandse musea verwerven ongeveer de helft van hun inkomen uit publieksinkomsten, en de helft uit subsidie. Aan het opbouwen van eigen inkomsten is juist jarenlang hard gewerkt.”Musea hebben tot de zomer een probleem van 130 miljoen euroHebben musea voldoende steun ontvangen? „In totaal hebben de musea in 2020 149 miljoen euro aan noodsteun ontvangen, uit de NOW-regeling en uit de steunmaatregelen voor de cultuursector. Desondanks hebben de musea ook 125 miljoen euro bezuinigd om de tekorten op te vangen: minder tijdelijke tentoonstellingen, minder activiteiten, minder personeel. Er is 470 fte (voltijdsfuncties) bezuinigd op personeel in loondienst.”\n\nJan van Kooten, directeur Museumvereniging.\n\nFoto Chris van Hout\n\nMaar als de beperkingen binnenkort worden opgeheven, trekken de inkomsten weer aan.\n\nLees ook: ‘Steun landen waar cultuur onder druk staat’, zegt prins Constantijn\n\n„Inderdaad, en de redenering is dan dat de markt zijn werk weer kan gaan doen, dus verdwijnt de noodsteun. Maar de markt is nog zeker geen pre-coronamarkt; zeker internationaal toerisme komt maar langzaam op gang. Voor het vierde kwartaal van 2021 verwachten we nog 65 miljoen euro inkomstenderving, je kunt er redelijkerwijs van uitgaan dat er de eerste helft van 2022 ook zo’n bedrag aan inkomstenderving is. Musea hebben dus tot volgende zomer een probleem van 130 miljoen euro. „Bijkomend probleem is dat de noodsteun ongelijk is verdeeld; die kwam vooral bij de grotere musea terecht. Veel kleinere musea draaien grotendeels op vrijwilligers. Zij kregen dus geen NOW-steun en konden moeilijk bezuinigen. „Er is eigenlijk een catch 22 ontstaan: de steun valt weg en er is ingeteerd op de reserves, maar om uit deze crisis te komen moeten musea kunnen investeren.” Waarom investeren? Kunnen de musea niet gewoon opengaan?„Zo eenvoudig is het niet. De musea zijn voorlopig afhankelijk van Nederlands bezoek. Om dan meer publiek te trekken heb je herhaalbezoek nodig. Meer activiteiten en wisseltentoonstellingen kosten ook meer geld.”Wat zou een oplossing zijn?„Onze voorkeur heeft het voortzetten van de noodsteun, om nog grotere financiële gaten voor te zijn. Daarbij zou er steun moeten komen om te investeren in activiteiten om zo zelf meer inkomsten te genereren. Dan is voor een relatief overzichtelijk bedrag het probleem opgelost. Anders is de noodsteun ook voor niets geweest.” De noodsteun is vooral bij grotere musea terechtgekomen, moet de steun nu niet naar de – kleinere – musea die het nodig hebben? „Ja, dat zou inderdaad moeten.”\n\nEen versie van\n\ndit artikel\n\nverscheen ook in\n\nNRC Handelsblad\n\nvan 13 september 2021\n\nEen versie van\n\ndit artikel\n\nverscheen ook in\n\nNRC in de ochtend\n\nvan 13 september 2021","intensity":1,"negativity":1,"cluster_id":48,"similar_texts":"text534"},{"id":"110","publisher":"NRC Handelsblad","date":"2021-09-13","url":"https://www.nrc.nl/nieuws/2021/09/13/afghanistan-vrouwen-mogen-blijven-studeren-maar-gescheiden-van-mannen-a4058078#20210913-79802-102","title":"Vrouwen mogen blijven studeren, maar gescheiden van mannen","text":"Vrouwen in Afghanistan mogen vooralsnog blijven studeren, maar alleen als ze zich aan strenge regels houden. Zo moeten zij hun lessen gescheiden van mannelijke studenten volgen en moeten ze bedekkende kleding dragen. Dit heeft Abudal Baqi Haqqani, de nieuwe Talibanminister van Hoger Onderwijs, zondag aangekondigd. „We zullen niet toestaan dat jongens en meisjes samen studeren”, zei Haqqani. „De mensen zijn moslims en zij zullen het accepteren.” Frankrijk heeft intussen laten weten de regering van de Taliban niet te erkennen, onder meer omdat ze hun belofte braken een inclusieve regering te benoemen. „De Taliban spraken van een inclusieve regering, maar ze liegen”, aldus de Franse minister van Buitenlandse Zaken Jean-Yves Le Drian zaterdag op de televisiezender France 5. (NRC)\n\nEen versie van\n\ndit artikel\n\nverscheen ook in\n\nNRC Handelsblad\n\nvan 13 september 2021\n\nEen versie van\n\ndit artikel\n\nverscheen ook in\n\nNRC in de ochtend\n\nvan 13 september 2021","intensity":0,"negativity":1,"cluster_id":17,"similar_texts":"text347"},{"id":"111","publisher":"De Volkskrant","date":"2021-09-14","url":"https://krant.volkskrant.nl/titles/volkskrant/7929/publications/1359/articles/1445224/22/6","title":"Vuelta 2022 telt drie etappes in Nederland","text":"### Wielrennen\n\nDe Ronde van Spanje telt volgend jaar drie etappes in Nederland. Naast een ploegentijdrit in Utrecht, is er ook een etappe van Den Bosch naar Utrecht en eentje met start en aankomst in Breda.  \n  \nEerder was al bekendgemaakt dat de Vuelta met een ploegentijdrit in Utrecht van start zou gaan. Die is op vrijdag 19 augustus. De tweede etappe gaat zaterdag 20 augustus van Den Bosch naar Utrecht en 21 augustus trekken de renners door het Brabantse landschap.","intensity":0,"negativity":0,"cluster_id":2,"similar_texts":"text100"},{"id":"112","publisher":"Trouw","date":"2021-09-14","url":"https://krant.trouw.nl/titles/trouw/8321/publications/1354/articles/1445225/16/3","title":"Vuelta in Utrecht, Den Bosch en Breda","text":"De Ronde van Spanje telt volgend jaar drie etappes in Nederland. Op vrijdagavond 19 augustus zal de zogenoemde Vuelta beginnen met een ploegentijdrit in Utrecht. De tweede etappe gaat een dag later van Den Bosch naar Utrecht en zondag 21 augustus trekken de renners door het Brabantse landschap in een etappe die zowel begint als eindigt in Breda. In 2020 zou de ronde al starten in Utrecht, maar wegens corona ging dat niet door.","intensity":0,"negativity":0,"cluster_id":2,"similar_texts":"text153"},{"id":"113","publisher":"NRC Handelsblad","date":"2021-09-13","url":"https://www.nrc.nl/nieuws/2021/09/13/atletiek-wereldrecord-hassan-verbroken-a4058057#20210913-79802-306","title":"Wereldrecord Hassan verbroken","text":"Sifan Hassan is haar wereldrecord op de vijf kilometer op de weg kwijt. De Ethiopische Senbere Teferi legde in het Duitse Herzogenaurach de afstand af in 14.29 minuten. Hassan had begin 2019 in Monte Carlo 14.44 gelopen. Bij de Spelen in Tokio werd Teferi op de 5.000 meter zesde, ruim achter olympisch kampioene Hassan. (ANP)\n\nEen versie van\n\ndit artikel\n\nverscheen ook in\n\nNRC Handelsblad\n\nvan 13 september 2021\n\nEen versie van\n\ndit artikel\n\nverscheen ook in\n\nNRC in de ochtend\n\nvan 13 september 2021","intensity":0,"negativity":0,"cluster_id":47,"similar_texts":"text367"},{"id":"114","publisher":"De Telegraaf","date":"2021-09-14","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/cb882dec2065906bfa6a8ad8a0156ff9/web/OPS/cciobjects.json&hash=6610fd3158759012df6c#/pages/4-5","title":"Woede om coronaprotest Urker jongeren in nazi-kostuum","text":"Woede om coronaprotest Urker jongeren in nazi-kostuum\n\nUitdossing en snorretjes doen direct denken aan nazi-Duitsland.\n\neigen foto\n\ndoor Marcel Vink\n\nURK Meerdere jongeren hebben op Urk gruwelijke scènes uit de Tweede Wereldoorlog nagespeeld. Volledig verkleed als nazi-officieren voerden ze – voor de lol – onder andere een fictieve liquidatie uit van een Joodse gevangene in een boevenpak, compleet met gele ster op de borst.\n\nDe actie, die door meerdere jongeren op sociale media werd geplaatst, roept bij velen afschuw op. Vooral online zijn schokkende reacties te lezen over het onnadenkende gemak waarmee de vreselijke gebeurtenissen uit de oorlog op zogenaamd ludieke wijze werden nagespeeld.\n\n’Van god los, stelletje idioten’, is een van de verontwaardigde reacties. ’Schandalig. Bagatelliseren en normaliseren van antisemitisme, laag laag laag’, meldt een ander. Ook wordt gewezen op het gebrek aan normen en waarden bij de jeugd, die onder andere in het uitgaansgebied rondliep.\n\nDe jongeren liepen in het weekend in vol ornaat, al marcherend, door het vissersdorp. Inmiddels heeft de gemeente Urk een onderzoek ingesteld. Samen met politie en Openbaar Ministerie wordt bekeken of de actie strafbaar is en welke – al dan niet strafrechtelijke – consequenties hun verwerpelijke gedrag dan moet hebben. De gemeente wil bovendien in gesprek met de jongeren.\n\nDrie van de jonge inwoners hadden een zwart snorretje – hoogstwaarschijnlijk een verwijzing naar Adolf Hitler – op hun gezicht aangebracht, zo is op de beelden te zien. Op een andere foto speelt een van de jongeren een nazi-beul die een geweer op het achterhoofd heeft gericht van een zogenaamde gevangene in een zwart-wit gestreept gevangenispak en met een Jodenster op zijn borst.\n\nOp weer een andere foto zijn acht jongeren te zien van wie twee een lange zwarte jas aan hebben, en waarop alle leden zwarte laarzen dragen. Ook dat lijkt een verwijzing naar kleding die gangbaar was in nazi-Duitsland.\n\n„Dit gedrag is niet alleen zeer verwerpelijk en uitermate ongepast, maar ook kwetsend voor grote bevolkingsgroepen. Met deze smakeloze actie is wat de gemeente Urk betreft een heel duidelijke grens overtreden”, aldus de gemeente in een verklaring.\n\nBurgemeester Cees van den Bos voegt toe dat de jongeren ’hun stem wilden laten horen over de impact van de coronamaatregelen’. „Maar we hebben geen begrip voor de manier waarop zij dat doen.”\n\nHet CIDI laat in een reactie weten het gedrag van de Urker jongeren ’misselijk’ te vinden. „Dit moet afgestraft worden. We moeten als maatschappij een signaal afgeven tegen het verheerlijken van en lachen om de Holocaust.”\n\nDe jongeren zouden imiddels hun excuses hebben gemaakt aan de gemeenschap middels een brief. Ze schrijven daarin dat het absoluut niet de bedoeling was om herinneringen aan de Tweede Wereldoorlog op te wekken.\n\nIn vol ornaat\n\nmarcherend,\n\nenkelen met\n\n’Hitlersnor’","intensity":0,"negativity":1,"cluster_id":4,"similar_texts":"text402"},{"id":"115","publisher":"De Telegraaf","date":"2021-09-14","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/cb882dec2065906bfa6a8ad8a0156ff9/web/OPS/cciobjects.json&hash=7f20f5008c8bf3b94e94#/pages/2-3","title":"Zeehaven overspoeld","text":"Zeehaven overspoeld\n\nCokesmokkel\n\nBinnen tien dagen 110 criminele insluipers opgepakt \n\nDe Rotterdamse haven wordt geteisterd door criminele insluipers die cocaïne uit containers proberen te halen. Binnen tien dagen tijd zijn ruim 110 zogeheten ’uithalers’ opgepakt. Aan het smokkelwerk kleven grote gevaren, bleek maandag weer.\n\nJohn van den Heuvel \n\nen Mick van Wely\n\nMoedeloos worden ze ervan bij politie en douane. Alleen al in de nacht van zaterdag op zondag plukten opsporingsdiensten 25 insluipers van het haventerrein. Een uithaler was zelfs al vier keer eerder opgepakt. Ook een vrachtwagenchauffeur is dit weekend gepakt voor betrokkenheid bij de smokkel van coke.\n\nMaandag ontstond er een bizarre situatie toen negen insluipers in een container op het haventerrein het noodnummer 112 belden omdat ze bijna stikten door zuurstofgebrek in een ’bak’. De mannen in de leeftijd van 18 tot 23 zijn daarop bevrijd door hulpverleningsdiensten.\n\nCriminele organisaties die grote partijen cocaïne smokkelen via de haven van Rotterdam of Antwerpen, sturen uithalers het haventerrein op om de drugs uit de containers te halen voordat die worden gescand. De uithalers komen op verschillende manieren de haven binnen: via gekochte toegangspassen, door hekken te forceren, verstopt in auto’s of vrachtwagens of zelfs vermomd als opsporingsbeambte. Zo werd er een paar jaar geleden een replica van een douanewagen ontdekt op het terrein.\n\nBrutaliteit\n\nMet de groeiende omvang van de partijen cocaïne die in de haven worden onderschept, neemt ook de massaliteit en brutaliteit toe waarmee de uithalers het haventerrein binnendringen. Jan Janse, chef van de zeehavenpolitie: „Zo is er een methode die we het Paard van Troje noemen. Daarbij wordt een vrachtwagen met een container vol insluipers het terrein op gereden. Op de papieren staat dat er een reguliere lading in de container zit.”\n\nDe chauffeur zet de container met uithalers vervolgens neer in de buurt van een container waarin cocaïne zit. „Het Trojaanse paard moet wel worden neergezet op de grond, anders kunnen de insluipers er niet uit. Alleen dankzij corrupte personen bij transportbedrijven en havenbedrijven zijn dit soort acties mogelijk”, legt Janse uit.\n\nEenmaal op het terrein maken de uithalers gebruik van een ’hotelcontainer’, zoals opsporingsdiensten die noemen. Het zijn lege containers waarin de uithalers verblijven totdat ze de containers met drugs kunnen benaderen. Er worden regelmatig van dit soort hotelcontainers ontdekt, waarin eten en drinken, slaapzakken en soms verpakkingsmateriaal of tassen voor de cokesmokkel worden aangetroffen.\n\nDe baas van de zeehavenpolitie Jan Janse waarschuwde in De Telegraaf eind maart vorig jaar voor het eerst voor dit nieuwe fenomeen. Toen was er een record aan insluipers gepakt, namelijk bijna zestig in drie maanden tijd. Nu zijn het er 110 in tien dagen. Ter vergelijking: in heel 2020 werden 152 verdachten gepakt op het haventerrein voor 281 uithaalacties. \n\nDe uithalers bezorgen douane en politie handenvol werk. Janse: „Het controleren, oppakken en voorgeleiden kost ontzettend veel tijd en voor nader onderzoek om te achterhalen voor wie de loopjongens werken, is al helemaal geen tijd meer. Het overschrijdt onze spankracht. Het frustrerende is ook dat we dus weten dat er ergens op het terrein containers vol cocaïne staan, maar we weten niet precies waar. We maken ons grote zorgen over de huidige hausse aan insluipers.”\n\nAntecedenten\n\nDe uithalers zijn bijna allemaal personen met criminele antecedenten. „Vaak voor geweld of voor drugs. Het zorgwekkende is dat criminele organisaties kennelijk over onuitputtelijke bronnen beschikken voor het rekruteren van dit soort mensen. Want ze blijven maar komen.” Meestal is er een voorman die ervaring heeft en het terrein goed kent. Een ploeg van zeven uithalers kan per keer zo’n 350 kilo coke uit een container halen. Janse: „En de coke staat verpakt in tassen klaar voor de uithalers.”\n\nDe haven van Rotterdam wordt overspoeld met cocaïne. Dit jaar, zo blijkt uit cijfers van de politie, is al ruim 43.000 kilo onderschept. Dat is al meer dan in heel 2020. „We zien steeds meer grote partijen. Van zevenhonderd tot een paar duizend kilo”, zegt Janse. Alleen al in juli en augustus werd 20.000 kilo gepakt. En juist in deze maanden was er een piek aan geweld in Rotterdam met panden die onder vuur werden genomen en schietpartijen tussen personen. „Er ontstaat vrijwel altijd ruzie als drugs worden onderschept. Het is nu ook opvallend dat de grote inbeslagnames samenvallen met geweld.”\n\nWetswijziging\n\nHet grote probleem bij de aanpak van uithalers is dat de politie hen vrijwel meteen weer moet laten gaan als ze niet met drugs of wapens worden betrapt. Na maximaal enkele dagen onderzoek worden de verdachten heengezonden met een proces-verbaal van tachtig euro voor overtreding van artikel 461 van het Wetboek van Strafrecht: het betreden van een verboden gebied. De opsporingsdiensten krijgen binnenkort steun in de vorm van een wetswijziging, waardoor uithalers kunnen worden aangehouden voor erfvredebreuk. De maximumstraf voor uithalers wordt twee jaar. De politie kan hen dan ook meteen langer vasthouden.\n\nDe politie ziet Nederlandse uithalers ook opduiken in Antwerpen en Hamburg. Donderdag kwamen vertegenwoordigers van de Belgische en Duitse douane en politie en vertegenwoordigers van de havens in Rotterdam, Antwerpen en Hamburg bijeen om over de smokkelproblematiek te praten. Ze willen meer barrières opwerpen om de smokkel tegen te gaan.\n\nStraf van 80 euro naar twee jaar cel\n\n’Ze blijven maar komen’","intensity":0,"negativity":0,"cluster_id":52,"similar_texts":"text411"},{"id":"116","publisher":"Algemeen Dagblad","date":"2021-09-13","url":"https://krant.ad.nl/titles/algemeendagblad/7908/publications/26110/articles/1444515/27/1","title":"zeldzaam een-tweetje Droomdag McLaren, dus volgt de 'shoey'","text":"Zonder Max Verstappen en Lewis Hamilton maakte McLaren er alsnog een fantastische GP van in Monza, met de winst voor Daniel Ricciardo en de tweede plaats voor Lando Norris. De eerste zege voor de Britten sinds de winst van Jenson Button, in 2012 in Brazilë. En voor het laatste een-tweetje moeten we nóg veel verder terug, naar Canada 2010. Toen won Hamilton in Montréal, voor Jenson Button. Mede mogelijk gemaakt door een sterke vrijdag en zaterdag, al had het uitvallen van de beide titelkandidaten er ook genoeg mee te maken. ,,Want of ik die achter me had kunnen houden, betwijfel ik\", bleef winnaar Ricciardo goudeerlijk. ,,Maar wat een resultaat, joh... Dit had niemand verwacht. En het werd wel eens tijd ook\", vond de Australiër die na zijn vertrek bij Red Bull moeilijke jaren kende bij Renault en McLaren. ,,Maar wie dacht dat ik al afgeschreven was, ik ben nooit weggeweest\", jubelde Ricciardo, die op het podium zijn handelsmerk van stal haalde: de shoey. Geserveerd vanuit zijn raceschoen liet hij de mousserende wijn wel smaken. En volledig tegen alle corona-protocollen in dronken ook Norris en teambaas Zak Brown gezellig mee.","intensity":0,"negativity":1,"cluster_id":41,"similar_texts":"text50"}]
