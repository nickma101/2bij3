[{"id":"1","publisher":"De Volkskrant","date":"2021-08-03","url":"https://krant.volkskrant.nl/titles/volkskrant/7929/publications/1323/articles/1419826/6/1","title":"'Een pandemie los je niet op door haar lokaal aan te pakken'","text":"### De derde prik - Interview immunoloog Marjolein van Egmond\n\nVanaf volgende maand kunnen in Groot-Brittannië mensen van 50 jaar en ouder en andere kwetsbare groepen hun mouw opstropen voor een derde inenting tegen het coronavirus. Een zogenoemd 'boostershot' moet hen nog beter beschermen tegen de zeer besmettelijke deltavariant.  \n  \nIs zo'n extra vaccinatie medisch gezien noodzakelijk? Of is het, zoals de Wereldgezondheidsorganisatie betoogt, immunologisch gezien beter om de vaccinatiegraad in arme landen op te schroeven? Eerder dat laatste, zegt Marjolein van Egmond, hoogleraar immunologie aan Amsterdam UMC, die als woordvoerder ook namens de Nederlandse Vereniging voor Immunologie spreekt. 'Een pandemie los je niet op door haar lokaal aan te pakken.'\n\nWat voor effect heeft een derde vaccindosis op de verdediging van het menselijk lichaam tegen het coronavirus?\n\nVan Egmond: 'Na de vaccinatie krijg je vrij snel antilichamen en T-cellen die paraat staan om het virus aan te vallen. Als de eerste dreiging voorbij is, nemen die antistoffen weer af. Dat is heel normaal. Op het moment dat je het immuunsysteem een booster geeft, zie je dat het aantal antistoffen weer omhooggaat. Het is net als met het opbouwen van spieren: als je vaker traint, worden die sterker.  \n  \n'Maar naast een korte- heeft het afweersysteem een langetermijnwerking. De vaccinatie veroorzaakt ook een geheugenrespons, bedoeld voor wanneer je in de toekomst nogmaals met dezelfde ziekteverwekker in aanraking komt. Er zullen bijvoorbeeld weinig volwassenen zijn met antistoffen tegen mazelen, maar dat wil niet zeggen dat we daar niet tegen beschermd zijn. Op het moment dat je met mazelen in aanraking komt, komt die geheugenreactie op gang, krijg je nieuwe antistoffen en T-cellen en ben je alsnog beschermd. Dat is de fase waar we nu met het coronavirus in zitten. Na zes maanden nemen de antistoffen een beetje af, maar alles wijst erop dat die geheugenreactie nog prima aanwezig is.'\n\nIs een derde vaccinatie medisch gezien dan op dit moment overbodig?\n\n'Dat denk ik inderdaad. Pfizer zegt nu dat de effectiviteit van zijn vaccin gedaald is van 90 tot 84 procent. Daarbij kijken ze naar alle infecties, van een loopneus tot ernstige ziekte. Maar tegen ziekenhuisopname en overlijden beschermt het vaccin met 97 procent. Dat is nog steeds extreem hoog.  \n  \n'Het gaat erom waar we mensen tegen willen beschermen. Iedereen staart zich nu blind op die antilichamen, omdat die gemakkelijk te meten zijn. Maar dat is maar een heel klein deel van het verhaal. In de toekomst kan er natuurlijk een moment komen waarop gevaccineerde mensen wel weer ernstig ziek gaan worden. Dat zou het moment zijn voor een derde prik. Of en wanneer dat moment komt, is koffiedik kijken. Maar nu is het in ieder geval nog te vroeg.  \n  \n'We weten bovendien niet hoeveel effect een derde prik heeft. Je zult ongetwijfeld zien dat het aantal antistoffen weer omhooggaat, maar of dat een enorme verbetering zal geven in het voorkomen van ziekte is onbekend. Voor mensen met onderliggende gezondheidsproblemen, van wie we weten dat ze niet goed genoeg op de vaccins reageren, wordt wel onderzocht of een derde prik nuttig is.  \n  \n'Wat bij een derde prik de verschillen zijn tussen een mRNA-vaccin als Pfizer en bijvoorbeeld het AstraZeneca-vaccin begrijpen we nog niet helemaal. Er is een studie geweest die aantoont dat de vaccins door elkaar kunnen worden gebruikt. Maar waarom de volgorde van inenting daarbij invloed heeft op de bescherming, is niet duidelijk.  \n  \n'Het is vooral belangrijk dat zoveel mogelijk mensen zich laten vaccineren. Voor Nederlanders ligt de keuze op dit moment niet meer tussen je wel of niet laten vaccineren, maar tussen je laten vaccineren of covid krijgen. Die deltavariant is zo besmettelijk dat mensen die niet gevaccineerd zijn hoe dan ook op een zeker moment besmet raken. Dat is goed om je te realiseren.'\n\nVorige maand werd duidelijk dat de vaccinatiegraad in de 92 armste landen ver achterblijft, omdat het Covax-programma, om vaccins over de wereld te verdelen, niet naar behoren werkt. Is het immunologisch gezien beter om de vaccindoses te gebruiken om in arme landen mensen in te enten?\n\n'Dat denk ik wel. Alleen al uit een vorm van solidariteit. Dat wij over een eventuele derde prik nadenken, is een luxepositie. Er zijn ook landen waar slechts 1 procent van de bevolking een prik heeft gehad.  \n  \n'Maar vaccins delen met andere landen, is ook in ons eigen belang. Zolang er delen van de wereld zijn waar het virus zich ongeremd kan vermenigvuldigen, kan er altijd een variant ontstaan die onze vaccins ontwijkt. Het is in ieders belang dat zo snel mogelijk zo veel mogelijk mensen worden gevaccineerd.\n\nToch hebben de farmaceuten Pfizer en BioNTech de Amerikaanse en Europese gezondheidsautoriteiten toestemming gevraagd om hun vaccin een derde keer bij mensen toe te dienen. Liggen daar dan vooral economische motieven aan ten grondslag?\n\n'Het zal ongetwijfeld meespelen, maar het is echt niet het enige argument. Natuurlijk is het zo dat farmaceuten met een extra prik meer geld kunnen verdienen. Maar de industrie heeft wel door dat een derde prik niet zal komen als die geen toegevoegde waarde heeft.  \n  \n'Het punt is: iedereen heeft een beetje gelijk. Pfizer ziet de effectiviteit van zijn vaccins langzaam afnemen en adviseert een derde prik voor bijvoorbeeld oudere mensen. Daar zit een kern van logica in. Uiteindelijk is het aan de overheden om te besluiten wat ze het belangrijkste vinden. Omdat de vaccins nog steeds uitstekend werken, hoop ik dat de keuze wordt om eerst de rest van de wereld te vaccineren.'","intensity":1,"negativity":0,"cluster_id":13,"similar_texts":"text4"},{"id":"2","publisher":"Algemeen Dagblad","date":"2021-08-03","url":"https://krant.ad.nl/titles/algemeendagblad/7908/publications/25444/articles/1419829/33/1","title":"'Ik herkende me wel in Memphis en zijn docu'","text":"### Welten legde eigen revalidatie ook vast en is nu helemaal de oude op Spelen korte docu\n\nLidewij Welten strompelde naar de dug-out, stortte ter aarde en sloeg vol woede snoeihard met haar stick op de grond. Op 15 mei van dit jaar leek een zware blessure één van de sterren van Oranje van haar vierde Olympische Spelen te gaan afhouden. In een stevig duel met een tegenstander van Amsterdam voelde ze direct dat het mis was. Ze zag haar club Den Bosch kampioen worden, maar zat niet veel later meteen in de auto naar huis.  \n  \n79 dagen later heeft Welten in het Oi Hockey Stadium in Tokio krap zes minuten nodig om te scoren in de kwartfinale tegen Nieuw-Zeeland, door Nederland overtuigend met 3-0 gewonnen. Haar tweede doelpunt op de Spelen. ,,Do or die-wedstrijden, ik hou ervan'', zegt ze meteen na afloop. ,,De hele wedstrijd controle hebben, voelt zó goed. We groeien in het toernooi, ikzelf ook'', aldus Welten, die het met Oranje komende nacht in de halve finale opneemt tegen Groot-Brittannië.  \n  \nTerug naar die zaterdagmiddag in Den Bosch. Ze denkt eerst aan een gescheurde achillespees, later blijkt het om een pees daar net iets boven te gaan. Welten weet meteen dat het EK in Amstelveen in juni te vroeg gaat komen. Maar nog diezelfde avond gaat de knop om. Tien weken tot Tokio. Het kán. Haar fysiotherapeut, die het heeft zien gebeuren, stuurt al meteen berichten met testjes en oefeningen die ze kan doen om de hamstring 'aan te zetten'.  \n  \nOp maandag begint haar revalidatie echt. Eerst vooral in Almere, waar de fysiopraktijk zit. ,,Mijn ouders hebben me de eerste twee weken met een camper overal naartoe gereden, zodat ik achterin kon liggen in plaats van zitten. Ik heb daar veel in een hotel geslapen, heb haast niemand gezien of gesproken en was amper thuis. Ik ben zelden zo egoïstisch geweest. Maar ik had een doel en geen tijd te verliezen.''  \n  \nNadat ze zich eerst een paar dagen had afgesloten voor de buitenwereld, besloot Welten daarna een cameraploeg toe te laten om het traject te filmen. ,,Ik voelde me goed en stabiel en vond dat ik mocht uitspreken dat ik het zou gaan redden. Ik kende die jongens al, ze wilden al eerder een filmpje met me maken. Ik zei: als je echt iets gaafs wil maken, moet je nu komen.'' De korte documentaire Drive was er ook gekomen als ze het uiteindelijk niet had gehaald. Want die kans was er, dat wist Welten ook wel. ,,Iedereen dacht dat ik het niet zou redden. Maar ik dacht: schrijf mij niet af. Ik hoefde niets te bewijzen, maar het was wel een extra motivatie. Ik ben een vechter, ik hou ervan om het tegendeel te bewijzen.''  \n  \nHaar bijna 43.000 volgers konden, net als bij Memphis Depay richting het (uiteindelijk uitgestelde) EK van 2020, zien dat Welten al snel heel veel kon. ,,Grappig dat je die naam noemt, ik heb tijdens de revalidatie ook die documentaire van Memphis gekeken. Ik herkende wel wat dingen. Dat je een eenling bij de groep bent, bijvoorbeeld.''\n\nKlein wonder\n\nEen week voor vertrek naar het pre-olympische trainingskamp in Japan stond Welten weer met haar teamgenoten op het veld. Bij het eerste duel om de bal nog onzeker, de tweede keer ook, maar bij nummer 4 alweer denkend over hóé ze de bal zou afpakken in plaats van óf. Ze haalde de selectie en stond er bij de eerste groepswedstrijd in Tokio meteen. Precieze details over wat voor kwetsuur het was en hoelang er eigenlijk voor stond, wil ze pas na de Spelen delen. ,,Maar het was een heel zware blessure, ik heb het veel sneller gedaan dan gemiddeld. Het is echt een klein wonder. Natuurlijk heb ik wel een paar tranen gelaten, maar het was tegelijkertijd geen enorme opgave om het op deze manier te doen. Opgeven, dat was pas een opgave geweest. Als je er middenin zit, heb je alleen niet door hoe bijzonder het is. Volgens mij ben ik altijd een vrolijk en optimistisch meisje, maar het is prettig om te weten dat ik dat ook op donkere dagen naar boven kan halen.''","intensity":0,"negativity":0,"cluster_id":4,"similar_texts":"text424"},{"id":"3","publisher":"Algemeen Dagblad","date":"2021-08-04","url":"https://krant.ad.nl/titles/algemeendagblad/7908/publications/25463/articles/1420516/32/1","title":"'Onzichtbaar' duo nu alsnog in beeld","text":"### Na olympisch brons is er eindelijk aandacht voor Bekkering en Duetz, tweevoudig wereldkampioen 49erFX\n\nBrons én een primeur op Instagram. Annemiek Bekkering en Annette Duetz knallen deze dinsdagmiddag (Japanse tijd) meteen na hun medalrace voor de kust van Enoshima beiden door de barrière van 1000 volgers op hun digitale fotoprofiel. En dat mag ook wel een keer, met hun status in de zeilsport. Het duo presenteerde zich in aanloop naar deze Spelen gekscherend als Nederlands 'meest onzichtbare wereldkampioenen'.  \n  \nGoud in Aarhus (2018) en Auckland (2019) in de 49erFX-klasse, maar in aanloop naar Tokio ging alle aandacht uit naar Kiran Badloe, Lilian de Geus en Marit Bouwmeester. ,,Hopelijk worden we nu ietsje bekender. Ik denk dat deze week wel geholpen heeft'', grijnst Bekkering, als de eerste emoties in de jachthaven van Enoshima verwerkt zijn na een bijzonder moeizame medalrace.  \n  \nMet goud nog in eigen hand zien Bekkering (29) en Duetz (28) het potje schaken op het water van de Sagamibaai nog flink in de soep lopen. Brazilië grijpt de macht, de Duitsers pakken het zilver en het worstelende Nederlandse duo moet nog knokken voor een medaille. Brons blijkt het hoogst haalbare. ,,En dat is, eh... kut. Mag ik dat zeggen?'', vraagt Bekkering. ,,Maar goed, we zijn hartstikke trots op wat we hier hebben gedaan. We wilden hier heel graag nog een goede pot neerzetten, wat niet is gelukt. Maar gelukkig is er nog wel iets goeds uit gekomen.\"\n\nKeihard zeilen\n\nOlympisch brons, een medaille die gevoelsmatig al meer losmaakt dan beide wereldtitels. ,,We hebben superveel aandacht gekregen, hier. Superleuk'', aldus Bekkering. ,,Weet je, uiteindelijk blijven wij gewoon keihard zeilen. Maar we willen best ook wel een beetje meer op de voorgrond.\"  \n  \nZe hebben zich weleens wat miskend gevoeld, de laatste jaren. Een wereldtitel, nog één, maar de aandacht bleef gering. ,,Na die tweede titel in Nieuw-Zeeland, waar we toch een uitzonderlijke prestatie hebben neergezet, was het wel een beetje jammer. Kregen we één telefoontje van een journaliste. Goed gedaan, zei ze...\" Duetz: ,,Als je iets presteert, is het gewoon leuk als er aandacht voor is. Want het is toch iets om trots op te zijn.\"  \n  \nTegelijkertijd weten ze hoe het werkt, met gigantisch veel Nederlands talent op het water. Dan gaat de aandacht automatisch uit naar de blikvangers, de excentriekelingen, de uitgesproken atleten. Voorheen naar Dorian van Rijsselberghe, nu naar Marit Bouwmeester (22.000 volgers op Instagram) en Kiran Badloe (25.000).  \n  \nOlympisch goud had Bekkering en Duetz qua bekendheid meer geholpen dan brons, beseffen de twee. ,,Maar we zeilen ook gewoon omdat we het héél tof vinden. Dat is onze passie'', aldus Duetz, die wel even kwijt wil dat de twee ook een gedeeld profiel hebben (1800 volgers) op Instagram. ,,Social media, het hoort erbij. Maar dat is niet ons leven.\"  \n  \nDat leven speelt zich af op het water, waar student natuurkunde Duetz de denker is en Bekkering de doener. En waar de twee niet in paniek raken als goud uit hun handen glipt. Veel mag dan niet gelukkig uitpakken in de slotrace, er rest wel brons. En die plak moet straks de herinnering aan deze Spelen bepalen, niet het gemiste goud. ,,We gaan dit als een goede week herinneren. Een week waarin we heel stabiel waren in een sterk veld, maar wel een paar punten hebben laten liggen. Niet alleen in de medalrace'', weet Bekkering. ,,Maar het is wel tijd voor een breakie nu, hoor'', zegt Duetz, die het komende jaar hoopt af te studeren.  \n  \nDe intentie is om samen door te gaan, bevestigen ze allebei. Maar eerst even niks nu. Vakantie, de focus op de studie. Bekkering: ,,In het zeilen werk je steeds met een cyclus van vier en nu zelfs vijf jaar. Dat is wel een heel lange zit geweest.''","intensity":0,"negativity":1,"cluster_id":33,"similar_texts":"text272"},{"id":"4","publisher":"Trouw","date":"2021-08-04","url":"https://krant.trouw.nl/titles/trouw/8321/publications/1319/articles/1420505/5/1","title":"'Suriname heeft Nederland ook veel te bieden'","text":"'Er moet brede humanitaire hulp komen'\n\nJudith Cyrus Kok en auteur  \n  \n\"Ik ben heel erg blij dat de relatie tussen Suriname en Nederland weer wordt hersteld. We delen driehonderd jaar geschiedenis. Dat president Santokhi het Nederlandse parlement zal toespreken is een historisch moment. Het is belangrijk die relatie tussen beide landen te herstellen. Als je ooit in Suriname bent geweest, weet je dat het Nederlands in Paramaribo de voertaal is. Dit is belangrijk voor Suriname.  \n  \nMijn verwachting is dat de relatie wordt hersteld. Niet dat Suriname hulp nodig heeft maar er is veel werk te doen. Nederland kan advies geven over hoe het land weer kan worden gestructureerd. Ik ken een rechter die bezig is het rechterlijk systeem te vernieuwen. Ik wil niet zeggen dat Nederland een verantwoordelijkheid heeft. Trouwens. Ja, dat wil ik wel zeggen. Driehonderd jaar gezamenlijke geschiedenis brengt een verantwoordelijkheid met zich mee. Suriname is een jong land, nog maar 45 jaar.  \n  \nOf er excuses moeten komen voor het slavernijverleden? Ik ben ervan overtuigd dat die wel komen. Dat hoeft nu nog niet.  \n  \nSantokhi is een intelligente man, die zal wel een plan hebben. Maar het belangrijkste lijkt mij te helpen bij de coronasituatie in Suriname. Er moet echt brede humanitaire hulp komen vanuit Nederland. Ik ben zo blij dat er weer gesprekken zijn. Toen er laatst hulp nodig was vanwege de vele coronapatiënten in ziekenhuizen, zijn er al verpleegkundigen op het vliegtuig gestapt om te helpen.  \n  \nSuriname is een rijk land, we moeten werken aan breed herstel. Samen kunnen we het land stevig in de toekomst zetten.\"\n\n'Bied die excuses aan, zou ik zeggen'\n\nRomeo Hoost Voorzitter Comité Herdenking Slachtoffers Suriname  \n  \n\"Ik ben blij dat de relatie zich lijkt te herstellen. Ik vind dat deze Surinaamse regering behoorlijk wat fouten maakt, maar ik steun ze wel. Santokhi doet zijn best het land te herstellen dat de moordenaar Desi Bouterse in het ravijn heeft gestort. Hij wist wel dat het land bankroet was, maar hij wist niet dat er elke dag lijken uit de kast zouden vallen. Geef hem de tijd, is wat ik wil zeggen tegen Surinamers die nu vinden dat hij alle problemen van het land al had moeten oplossen.  \n  \nIk vind het heel goed dat Santokhi het Nederlandse parlement gaat toespreken. Daar zit een hele nieuwe generatie, die heeft helemaal geen relatie met Suriname. Bouterse heeft dat helemaal kapotgemaakt. Het is goed als zij wat meer feeling krijgen met het land.  \n  \n\"Ik hoop dat hij zegt dat Nederland Suriname moet steunen. Niet alleen financieel, maar op allerlei terreinen. We moeten een understanding hebben. Als er iets gebeurt, kan Nederland ons dan helpen?  \n  \nHet moet ook gaan over het slavernijverleden. Ik bemoei me niet zo met het slavernijverleden maar dat zou ik wel passend vinden. Vele steden zijn rijk geworden dankzij de slavernij. Sommige mensen zeggen dat Santokhi niets doet met het slavernijverleden omdat hij Hindoestaan is. Dat is niet waar, zijn minister van buitenlandse zaken zei op het NOS Journaal dat hij blij was met de excuses van mevrouw Halsema. Bied die excuses aan, zou ik zeggen. Laten we erover praten, dan zien we wel hoe ver we komen.\"\n\n'We gaan nu een nieuwe fase in'\n\nKathleen Ferrier Voorzitter Nederlandse Unesco Commissie en Johan Ferrier Fonds  \n  \n\"Ik vind het natuurlijk heel goed nieuws dat Nederland en Suriname de banden herstellen. In de eerste plaats omdat er in Nederland 350.000 mensen wonen met roots en relaties in Suriname. Van samenleving tot samenleving is er een grote betrokkenheid. Het is goed als dat ook zichtbaar wordt van regering tot regering.  \n  \nHet is een unieke gebeurtenis dat president Santokhi de volksvertegenwoordiging gaat toespreken. En het is mooi dat hij ook de Anton de Kom-lezing zal geven. Daarin kan hij zijn visie geven op hoe hij de relatie tussen beide landen ziet. We gaan nu echt een nieuwe fase in.  \n  \nIk hoop dat hij de gelijkwaardigheid tussen beide landen benadrukt, en de wederzijdse betrokkenheid. Suriname en Nederland hebben een bijzondere relatie en ik hoop dat hij zijn visie geeft op hoe we die relatie kunnen benutten voor beide landen. Nu is het vaak: Suriname heeft hulp nodig. En ja, de huidige regering heeft een land aangetroffen dat op vele terreinen failliet is: financieel, economisch maar ook moreel. Maar Suriname heeft ook veel te bieden: vruchtbare grond, zand, schoon water, duurzame energie. Alles waar een tekort aan komt in de wereld.  \n  \nExcuses voor het slavernijverleden? Dat is niet het eerste waar ik nu aan denk. Ik kan me voorstellen dat het bezoek van president Santokhi het denken daarover in Nederland een impuls kan geven. Het momentum is er wel om hier iets over te zeggen maar ik denk niet dat dit de hoofdboodschap moet zijn.\"","intensity":2,"negativity":0,"cluster_id":31,"similar_texts":"text80"},{"id":"5","publisher":"Algemeen Dagblad","date":"2021-08-03","url":"https://krant.ad.nl/titles/algemeendagblad/7908/publications/25444/articles/1419829/15/1","title":"'Zeeslag' tussen Iran en Israël escaleert","text":"### Strijd wordt op drie fronten gestreden\n\nHet laatste slachtoffer draagt de naam Mercer Street. De olietanker die wordt geëxploiteerd door de Zodiac Group van de Israëlische miljardair Eyal Ofer, kreeg voor de kust van Oman in de Arabische Zee een voltreffer bij een aanval met een drone. Het schip is onder escorte van het Amerikaanse vliegdekschip USS Ronald Reagan naar de kust van de Verenigde Arabische Emiraten gesleept. Twee bemanningsleden zijn bij de aanval om het leven gekomen.  \n  \nDe aanval zet de toch al gespannen relatie van Israël met Iran verder onder druk. Premier Naftali Bennet zegt dat hij beschikt over bewijs dat Iran achter de aanval zit. Hij waarschuwt de aartsvijand dat 'wij heel goed weten hoe we hierop moeten reageren'. Behalve Israël lijken ook de Verenigde Staten en Groot-Brittannië ervan overtuigd dat de regering in Teheran er de handen aan vuil heeft gemaakt. ,,Deze harteloze aanval is het werk van Iran'', zegt de Britse minister van Buitenlandse Zaken, Dominic Raab. Volgens Raabs Amerikaanse collega, Antony Blinken, is er geen enkele rechtvaardiging voor de aanval die 'past in een reeks van aanvallen en agressief gedrag'.\n\nLuchtfietserij\n\nIran ontkent elke betrokkenheid. Het noemt de aantijgingen 'luchtfietserij'. ,,Het is niet de eerste keer dat het zionistische regime, de bezetter van Jeruzalem, zulke beschuldigingen uit'', aldus Saeed Khatibzadeh, de woordvoerder van Buitenlandse Zaken. ,,Wie wind zaait, zal storm oogsten.''  \n  \nDaarmee gooien beide partijen olie op het vuur in hun schaduwoorlog die op drie fronten woedt. Het eerste front leidt tot harde confrontaties rond het Iraanse kernprogramma. Teheran beschuldigt Israël van moordaanslagen op zijn kerngeleerden en sabotageacties op zijn kerninstallaties, waaronder die in Natanz waar uranium wordt verrijkt.  \n  \nHet tweede front ligt in Libanon en Syrië. De machtigste partij in Libanon, Hezbollah, is een trouwe bondgenoot van Iran en dankzij de steun van Rusland en Iran zit de Syrische dictator Basher al-Assad weer stevig in het zadel. Israël heeft in Syrië luchtaanvallen uitgevoerd op vooral stellingen en konvooien van Hezbollah die door Iran van wapens wordt voorzien.  \n  \nHet derde front is de 'tankeroorlog' waarvan de Mercer Street nu het laatste slachtoffer is. Sinds de zomer van 2019, toen de Verenigde Staten onder president Donald Trump uit het kernakkoord met Iran stapten, zijn zowel Israëlische als Iraanse commerciële schepen aangevallen. Eerder dit jaar liep bijvoorbeeld het Israëlische vrachtschip Helios zware schade op in de Golf van Oman. Er zaten twee grote gaten in haar romp na explosies. In april gebeurde hetzelfde met het Iraanse schip Saviz toen het voor anker lag in de Rode Zee. De schade zou zijn veroorzaakt door kleefmijnen. De Saviz diende als 'logistiek moederschip' voor de door Iran gesteunde Houthi-milities in Jemen.\n\nOndergang\n\nIsraël zou de laatste achttien maanden ook de hand hebben gehad in tenminste twaalf aanvallen op schepen die op weg waren naar Syrië, volgeladen met olie en wapens voor het bewind van Basher al-Assad. Iran beschuldigt Israël er ook van dat het de hand heeft gehad in de ondergang van zijn marineschip Kharg. Die zonk begin juni in de Golf van Oman na een brand tijdens een trainingsmissie.  \n  \nIn de regio wordt verwacht dat de 'schaduwoorlog' tussen beide aartsrivalen na de aanval op de Mercer Street zal verharden. De nieuwe premier van Israël, Bennett, is in dit conflict eenzelfde havik als zijn voorganger, Benjamin Netanyahu. In de oppositie maakte Bennet zich al sterk voor een aanval 'op de kop van de octopus'.  \n  \nDe explosie op de Mercer Street waarbij voor het eerst in de 'tankeroorlog' doden zijn gevallen, is voor Bennet de eerste aanvaring als premier met Iran. 'In politieke kringen overheerst het gevoel om terug te slaan', aldus de politiek commentator van Haaretz.","intensity":0,"negativity":0,"cluster_id":25,"similar_texts":"text513"},{"id":"6","publisher":"De Telegraaf","date":"2021-08-03","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/5fc70633d190dd1d247adf44a67a7b42/web/OPS/cciobjects.json&hash=ff4e801ffe92eb2f55d5#/pages/20-21","title":"’Duurder bier wegens hoge grondstofkosten’","text":"’Duurder bier wegens hoge grondstofkosten’\n\nDe verkoop van het merk Heineken lag een vijfde hoger dan in de eerste helft van vorig jaar.\n\nFoto ANP/HH\n\nHeineken overtreft verwachtingen in eerste halfjaar\n\ndoor Gert van Harskamp\n\nAmsterdam Heineken gaat de prijzen van het bier verhogen. De bierbrouwer, ook het moederbedrijf van merken als Desperados en Amstel, overtrof met zijn verkoop, omzet en nettowinst in het eerste kwartaal alle verwachtingen. Maar dure grondstoffen nopen de bierbrouwer om de eigen prijzen nog eens flink onder de loep te nemen.\n\n„We zien de grondstofkosten snel oplopen”, constateert financieel topman Harold van den Broek. „Alleen de prijzen van aluminium, glas en papier zijn al 20% tot 40% gestegen. Die kostenstijging zullen we moeten opvangen.”\n\nDe prijsstijgingen zullen niet direct doorgevoerd worden. Net als bij valuta worden de prijzen van grondstoffen vooraf vastgelegd om risico’s op grote schommelingen af te dekken. Van den Broek: „Aan het eind van elk jaar zullen we onze hedgingstrategie moeten bepalen.”\n\nWat de Nederlandse bierliefhebber moet gaan betalen voor een pilsje, kan Heineken niet zeggen. Het prijsbeleid dat de biergigant voert, verschilt per regio. „In Brazilië hebben we prijsverhogingen van 10% kunnen doorvoeren”, legt topman Dolf van den Brink uit. „Hier in Europa was dat 1%, nog niet de helft van de inflatie. De consument in Europa heeft nu nog heel weinig van de prijsstijgingen gemerkt.”\n\nHeineken wil niet alleen via prijsstijgingen de hogere grondstofkosten opvangen. Van den Brink stelt dat de brouwer ook kijkt naar innovaties die kostenverlagend kunnen werken. Daarnaast voert het concern momenteel al een herstructurering door die in 2022 een jaarlijkse kostenbesparing van €2 miljard moet opleveren. Dit jaar is de helft daarvan al gerealiseerd, verwachten de topmannen. \n\nHeineken heeft een verrassend goede eerste helft van 2021 beleefd. De brouwer heeft zijn verlies van bijna €300 miljoen in de eerste helft van 2020 kunnen ombuigen naar een winst van ruim €1 miljard dit jaar. De omzet steeg fors en Heineken verkocht 9,6% meer biertjes. „De volumegroei van het Heineken-merk was bijna 20%, dat is echt ongekend”, zegt topman Dolf van den Brink. „We zijn echt apetrots op het resultaat, dat boven dat van alle analisten ligt.”\n\nDe netto-omzet lag met €10,0 miljard in de eerste helft van dit jaar 14,1% hoger dan in de eerste zes maanden van 2020. De operationele winst kwam uit op €1,6 miljard, waar analisten uitgingen van €1,2 miljard.\n\nOndanks die goede prestaties tempert Heineken de verwachtingen voor dit jaar en zegt het de resultaten van 2019 nog niet te evenaren. Naast dure grondstoffen voedt de coronapandemie in voor Heineken belangrijke Afrikaanse en Aziatische markten de onzekerheid bij de bierbrouwer. Verder daalt de winstmarge in het tweede kwartaal, onder meer vanwege extra marketingkosten om verkoop verder aan te jagen. \n\n’Niet te zeggen wat een pilsje gaat kosten’","intensity":0,"negativity":0,"cluster_id":22,"similar_texts":"text215"},{"id":"7","publisher":"De Telegraaf","date":"2021-08-03","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/5fc70633d190dd1d247adf44a67a7b42/web/OPS/cciobjects.json&hash=56c2e96f11189f96b968#/pages/1","title":"’Festivals na 1 september’","text":"’Festivals na 1 september’\n\nBranche: dan is iedereen die wil gevaccineerd\n\ndoor Koen Nederhof\n\nAMSTERDAM Nu ook eendaagse festivals van enig formaat van de baan zijn, richt de branche de pijlen op de periode na 1 september. Want voor nieuwe verboden lijkt weinig begrip. \n\nZo geeft festivalgigant ID&T aan niet te weten waarom er überhaupt nog twijfel zou zijn over het doorgaan van evenementen na 1 september, omdat dan iedereen gevaccineerd is. „Er is de afgelopen anderhalf jaar door de overheid gecommuniceerd dat als iedereen die dat wil gevaccineerd is, we weer open gaan”, neemt Rosanne Janmaat van ID&T een voorschot op de beslismomenten voor het kabinet. \n\nOp 13 augustus valt het besluit hoe het verder moet met coronamaatregelen, en daarmee ook met de evenementen na 1 september. Het kabinet bepaalde nu al dat alle festivals met meer dan 750 mensen tot die datum in de ban gaan, om duidelijkheid te bieden.\n\nDaarna loopt het buitenseizoen nog even door, maar staan ook de eerste binnenfestivals al op het programma. De Alliantie van Evenementenbouwers noemt het ’heel spannend’, maar ziet ook voor die evenementen kansen; met mogelijke ventilatie-eisen ’ga je ons niet gek maken’, klinkt het vastberaden.\n\nHoop op de nazomer\n\nPagina T2","intensity":0,"negativity":0,"cluster_id":49,"similar_texts":"text625"},{"id":"8","publisher":"De Telegraaf","date":"2021-08-03","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/5fc70633d190dd1d247adf44a67a7b42/web/OPS/cciobjects.json&hash=adc68df0513bbce48225#/pages/4-5","title":"’Ik wil niemand discrimineren’","text":"’Ik wil niemand discrimineren’\n\nHoewel de meeste cliënten hem steunen, is Peter Vlug hevig geschrokken van de reacties van anonieme antivaxxers op zijn besluit om in de dansschool een vaccinatieplicht te hanteren. „Ik kan niet anders, in het belang van de volksgezondheid.” \n\nEigen foto\n\nDansleraar bedreigd vanwege prikbewijs \n\ndoor John Maes\n\nUtrecht Met de beste bedoelingen vraagt de Utrechtse dansschoolleraar Peter Vlug zijn leerlingen alleen met een dubbele vaccinatie hun heupen los te komen schudden. Dat levert niet alleen bakken kritiek van antivaxxers op sociale media op, ook is gedreigd met actie.\n\n’Medische discriminatie’, ’Hopelijk worden jullie massaal geboycot’, ’Mag lijden dat jullie failliet gaan!’ De honderden reacties op Facebook heeft Vlug (64) deels gelezen; die op Twitter nog niet. Voorlopig heeft hij nog zijn handen vol aan het laten verwijderen van recensies op Google. \n\nAanvankelijk waren het er drie. „Nu zijn het er opeens heel veel meer, hoofdzakelijk negatief. Het kost me ontzettend veel tijd daar wat aan te doen. Ik voel het in mijn buik.” Telefoontjes kreeg hij ook, waarin hem toegebeten werd dat hem de doodstraf boven het hangt. \n\nDeltavariant\n\nErger nog, er is gedreigd met ’actie’ bij de herstart van de lessen bij zijn dansschool, CoraSon in Lunetten, waar hij doceert in salsa, son en rueda de casino. „Maar ik wíl helemaal niemand kwaad doen, ik wíl niemand discrimineren.”\n\nOp anderhalve meter afstand mag er weer gemusiceerd en gedanst worden. Vlug voelt zich daar met de opmars van de deltavariant echter niet prettig bij. In een negatief testbewijs heeft hij geen vertrouwen, gezien onder meer de nasleep rondom festival Verknipt in Utrecht, waarbij er ondanks die testen veel besmettingen waren.\n\nVlug deed zijn huiswerk voor het wereldkundig maken van de beslissing, die uniek lijkt. Bij koepelorganisaties VNO-NCW en MKB-Nederland zijn geen specifieke gevallen bekend, laat woordvoerder Kees Bakhuis weten. „Dat wil niet zeggen dat ze er niet zijn.” Of er meer ondernemers zullen volgen, is volgens hem koffiedik kijken. „De wet maakt het op dit moment juridisch wel mogelijk.”\n\nVlug: „Alles komt voort uit de verantwoording die ik meen te hebben voor mijn cursisten.” Dat zijn er zo’n zestig. „Ik heb een klein dansschooltje.” En daarmee zit hij in het oog van de storm, de bijstandsgerechtigde die alweer zo’n 25 jaar les geeft. Dat doe hij op vrijwillige basis. Cursusgeld gaat vooral naar de huur. \n\nDansles geven is alles voor Vlug. Het volgen van salsales, decennia geleden, bleek een soort therapie, na een leven vol tegenslag, dat begon in het ouderlijk huis. „Ik bleek het goed uit te kunnen leggen aan medeleerlingen, en van het een kwam het ander.” Dansles geven doet hij vanuit zijn hart. „Dit is voor mij een heel belangrijk contact met de samenleving.”\n\nGezondheid\n\nOp de website van CoraSon legt Vlug uit dat hij niemands gezondheid in gevaar wil brengen. ’Besmetting met het coronavirus (Covid-19) kan zeer ernstige gevolgen hebben, tot aan de dood toe.’ Van de volledige vaccinatie of een bewijs van herstel van de GGD ziet hij graag een bewijs.\n\nEn allemaal met de beste bedoelingen, blijkt uit alles. Positieve reacties zijn er ook, en zijn cliënten zijn er volgens hem ’hartstikke blij’ mee. „Het overgrote deel is volledig gevaccineerd.” De kritiek komt dan ook van wildvreemden. \n\nEen man die zich voorstelde als oud-politieagent maande hem per telefoon de maatregel in te trekken, omdat hij anders strafbaar zou zijn. „Het doet me nogal wat”, zegt hij hakkelend. „Ik stotter altijd wel een beetje, en nu veel meer dan normaal. Maar ik kan niet anders, in het belang van de volksgezondheid.”\n\nNavolging\n\nOf het voorbeeld van Vlug binnenkort navolging krijgt bij andere verenigingen, ondernemers en bedrijven, durft hoogleraar filosofie Marcel Verweij van Wageningen University niet te voorspellen. ,,Het is niet een heel gek idee: ik wil graag voorkomen dat ik mensen ziek maak. Als je op deze manier weet dat die kans veel kleiner is, kan dat aantrekkelijk zijn.”\n\nEn nee, dat is geen vaccinatieplicht, en ook geen indirecte, vindt het voormalig lid van de vaccinatiecommissie van de Gezondheidsraad. ,,Dat het mensen kan overhalen tot vaccineren is een andere kwestie en mooi meegenomen. Maar niemand is verplicht om naar deze dansschool te gaan.” \n\nPeter Vlug mikpunt van tirades antivaxxers","intensity":0,"negativity":1,"cluster_id":47,"similar_texts":"text36"},{"id":"9","publisher":"De Telegraaf","date":"2021-08-03","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/5fc70633d190dd1d247adf44a67a7b42/web/OPS/cciobjects.json&hash=74efe7ad73b30b0b7fa9#/pages/12-13","title":"’Iran heeft zichzelf met aanval in de voet geschoten’","text":"’Iran heeft zichzelf met aanval in de voet geschoten’\n\nAntony Blinken, de Amerikaanse minister van Buitenlandse Zaken, zegde Teheran maandag een ’collectief antwoord’ toe op de Iraanse aanval. \n\nfoto AFP\n\nDiplomatieke druk op Teheran neemt toe \n\ndoor Ralph Dekkers \n\nTEL AVIV Teheran dreigt met een stevige reactie mocht er een vergelding komen voor de aanval op een olietanker voor de kust van Oman, waarbij eind vorige week een Brit en een Roemeen omkwamen. De regeringen van die twee landen leggen, net als de VS en Israël, de schuld van die actie bij Iran en bezinnen zich op stappen. \n\n„Teheran heeft zichzelf in de voet geschoten”, zegt Amos Yadlin, voormalig hoofd van de Israëlische militaire inlichtingendienst. „Israël moet dit diplomatiek uitbuiten en de wereld laten zien dat Iran een terreurstaat is.”\n\nIsraël stond in het verleden vaak alleen tegenover Iran, dat inmiddels weer op grote schaal uranium aan het verrijken is. Het Israëlische leger buigt zich inmiddels over scenario’s waarbij het de nucleaire faciliteiten van Iran op de korrel neemt. \n\nZo eenvoudig is dat nog niet, aldus Yadlin. Hij was een van de Israëlische piloten die veertig jaar geleden met Operatie Opera een in aanbouw zijnde nucleaire reactor in Irak plat bombardeerde. Hetzelfde deed Israël jaren later in Syrië. Maar Yadlin ziet het in Iran niet zo snel gebeuren. „Saddam Hussein en Bashar al-Assad waren compleet verrast. Iran bereidt zich al 20 jaar voor op zo’n aanval.” \n\nHij stelt dat Iran eind vorige week overduidelijk een fout heeft gemaakt met de aanval op de Mercer Street. De tanker is eigendom van een Japans bedrijf, vaart onder Liberiaanse vlag, maar wordt gemanaged door een Brits bedrijf dat eigendom is van een Israëlische miljardair. „De geschiedenis leert dat Iran nauwelijks een prijs betaalt wanneer het Israëli’s of Libanezen doodt.” Het is volgens hem anders wanneer Europa in de vuurlinie komt te liggen. „Dan neemt de diplomatieke druk toe.”","intensity":0,"negativity":1,"cluster_id":25,"similar_texts":"text227"},{"id":"10","publisher":"Algemeen Dagblad","date":"2021-08-04","url":"https://krant.ad.nl/titles/algemeendagblad/7908/publications/25463/articles/1420516/36/2","title":"25 jaar na goud in Atlanta deel 1","text":"'Dit was niet bepaald een vriendenteam, er was enorme onrust'\n\nMisha Latuhihin (50), onder meer topsportcoördinator bij TU Eindhoven  \n  \n,,Je kunt op twee manieren naar de impact kijken. Enerzijds kun je jezelf en elkaar na het halen van goud in de spiegel aankijken om wat je hebt bereikt. Het geeft enorme voldoening. Aan de andere kant gaf het goud de generatie erna, waar ik ook bij zat, enorm veel druk. Ik kwam in de laatste vier jaar voor Atlanta bij het team, net als ongeveer de helft van de jongens. Het was niet bepaald een vriendenteam. Er zat een enorme onrust, puur gevoed door ambitie en zware persoonlijkheden in ons team, van de reservespelers tot de basis. Op trainingen was het altijd oorlog. Er was geen training waar je op 75 procent doorheen wandelde. Onmogelijk. Ik heb weleens gedacht: waarom doe ik dit? Maar tegelijkertijd wist ik: ik ga niet opgeven. Die oorlog was ook een soort test, of je het mentaal wel aan kon op het moment suprême. Want, als je het tijdens een training niet kon als je uitgedaagd werd, hoe moest je het dan in een olympische finale doen?  \n  \nToen we het goud hadden, voelde je dat die onrust van het hele team afgleed. Tegelijkertijd werd de druk door het goud enorm. Er was een generatie goede spelers opgestapt, toch een aderlating, en we moesten ons opnieuw heruitvinden als team, met een nieuwe coach. Maar de verwachtingen waren zo hoog, dat toen wij in 2000 vijfde op de Spelen werden, dit een tegenvaller was. Dat is de enorme druk die goud geeft. Inmiddels kijk ik terug met trots, met een soort berusting, maar ook met een bepaalde nederigheid. We hebben iets fantastisch bereikt, maar je weet ook: de carrousel gaat door, er komen nieuwe generaties, en andere sporten, aan.\"\n\n'Mensen komen mij nog steeds bedanken'\n\nBas van de Goor (49), directeur eigen foundation  \n  \n,,Voor mij als sportman is goud winnen de ultieme bevestiging dat je op de hoogste plek bent in jouw sport, over de hele wereld. Niet alleen in de volleybalwereld heeft dit veel bewondering gekregen, ook in de algemene Nederlandse sportwereld. Wat ook meespeelt, is de aanloop van tien jaar die eraan vooraf ging. Als de winst out of the blue was gekomen, was het ook mooi. Maar nu zat er de hele gedachte bij, van hard blijven werken, ondanks tegenslag na tegenslag. Het heeft ook op een andere manier impact gehad op mijn leven. Ik ben mijn stichting begonnen. Deuren gaan iets makkelijker open voor een olympisch kampioen, maar uiteindelijk probeer ik tegelijkertijd wel op inhoud een samenwerking tot stand te brengen. Ik word nog steeds aangesproken door mensen die mij bedanken voor 25 jaar geleden. Dat vinden mijn kinderen, die mij nooit live hebben zien volleyballen wel een beetje apart, of raar. Dan zie je ze denken: wacht even, 25 jaar geleden heb jij een keer een potje gespeeld en gewonnen en nu komen er nog steeds mensen jou bedanken?  \n  \nWat zo'n ervaring ook geeft: ik voel elke Spelen toch iets speciaals. Het maakt niet uit of het Zomer- of Winterspelen zijn, ik voel een soort klik, een link, dan komt het hele gekonkel bovendrijven, dat speciale gevoel van die Spelen.\"\n\n'Gouden plak opent deuren, maar het komt niet vanzelf'\n\nGuido Görtzen (50),oprichter van een volleybalschool  \n  \n,,De impact is het stukje opvoeding dat je door je topsportcarrière hebt meegekregen: nooit opgeven. Dat als je ergens hard voor werkt, je je doel bereikt. Het olympisch goud is daar een voorbeeld van, maar je trekt het ook door naar andere vlakken in je leven. Ik heb nu een volleybalschool en ben coach bij een eredivisieteam, ik werk fulltime in de volleybalwereld. Daar geldt ook dat je ervoor moet werken.  \n  \nFulltime coach zijn is niet makkelijk in Nederland. Als je wat wilt, betekent dat dat je er hier zelf aan moet werken om het voor elkaar te krijgen, het beroepsperspectief is niet vanzelfsprekend. Als je goud bereikt, kan het een mooie inspiratie of motivatie voor anderen zijn, zoals jeugd, bedrijven of ondernemers. In dat opzicht opent een gouden medaille deuren. Maar het komt niet vanzelf. Het is niet zo dat er hier in Nederland, in het buitenland geldt dat op sommige plekken wel, wordt gezegd: 'Je hebt olympisch goud en heet Guido Görtzen, of Ron Zwerver, of Brecht Rodenburg, dus kom hier maar twee jaar coachen voor een mooi bedrag.' De focus en het harde werken gingen destijds ook ten koste van iets. Je betaalt een prijs. Het gaat ten koste van een stukje sociaal leven, van vrije tijd. Veel mensen hebben dat er niet voor over en daarom lukt het ook niet zoveel mensen om goud te halen. Maar ik zou zo weer hetzelfde doen, heb het ervoor over gehad. Uiteindelijk denk ik dat het pad in mijn leven hoe dan ook zo zou zijn gelopen, met of zonder olympisch goud.\"\n\n'Het maakt je niet meer dan een ander'\n\nOlof van der Meulen (52), werkt als lifestyle coach, beheer voor Topsport Noord  \n  \n,,Ik was het al bijna vergeten, want ik ben er nooit zo mee bezig. Anderen herinneren mij er altijd weer aan, zoals Joop (Alberda, red.), die elke 4 augustus een mailtje stuurt.  \n  \nAchteraf weet ik: die finale winnen was het mooiste van mijn loopbaan, al zijn er zoveel mooie momenten geweest. Een hoop mensen kijken ernaar, het werd Sportmoment van de Eeuw. Het is iets om trots op te zijn, maar je hoeft er niet de rest van je leven met je borst om vooruit te lopen. Ik deed wat ik leuk vond: punten scoren, tegenstanders een oor aannaaien - het leukste wat er was.  \n  \nWeet je wat het is, dit is de ervaring van een olympische medaille halen, maar iedereen heeft ervaringen in het leven. En ja, een medaille is iets unieks, je valt ermee op, want bent in beeld, maar uiteindelijk maakt het je niet meer dan een ander. Als mensen je herkennen - en dat moet ook nog maar gebeuren, het is al vijfentwintig jaar geleden - moet je daarna nog wel wat te vertellen hebben. Je kunt dan wel die universitaire opleiding volleybal hebben volbracht en cum laude geslaagd zijn, maar dat wil nog niet zeggen dat je universitair niveau hebt in het gewone leven. En zo komt het dat je als je uit de sportwereld stapt, denkt: ja en nu? Dan moet je alles opnieuw uitvinden, een nieuwe carrière maken, je weer opnieuw bewijzen. Het liefst was ik tot mijn 68ste profvolleyballer geweest, dat vond ik het mooiste wat er was, maar dat zat er niet in. Al vind ik het ook fantastisch wat ik nu doe.\"\n\n'Goud is onuitputtelijke energiebron voor mij'\n\nRob Grabert (57), eigenaar van twee bedrijven in biologische voedingsmiddelen  \n  \n,,Goud geeft rust. Tegelijkertijd is het winnen van goud een les in bescheidenheid. Het is allemaal leuk en aardig, maar de meeste mensen halen geen gouden medaille, terwijl zij ook hun offers brengen.  \n  \nDie gouden medaille heeft wel een enorme invloed gehad op mijn sportleven. In de zin dat ik mijn carrière daarmee afrondde, dat het alles waard was geweest. De cirkel was rond. Afgezien van alle trainingen en al het andere dat bij het hele project kwam kijken, hadden mensen hun werk opgezegd, ik mijn studie, iedereen had enorm moeten investeren. We hadden als team ups and downs, tien jaar nagenoeg dezelfde groep. In 1992 lukte het net niet, als het dan uiteindelijk vier jaar later wél lukt, is dat het klassieke voorbeeld van een jongensdroom die tot waarheid komt.  \n  \nMaar goud voegt niets toe als het gaat om of je zakelijk succesvol kunt zijn. Het is een leuke bijkomstigheid, zeker. Het levert respect op en slaat een brug. Maar het is niet van doorslaggevend belang dat je die medaille gewonnen hebt als je met zakenpartners praat. Ik heb het ook nooit als uithangbord gebruikt. Er zijn mensen die er pas na tien jaar zaken doen achter kwamen.  \n  \nMaar het goud is wel voor altijd een onuitputtelijke bron aan energie. Je kunt altijd denken: toen lukte het. Op het moment dat je wint, flip je helemaal uit, ben je aan het feesten. Later leer je relativeren, zie je dat goud winnen een les in bescheidenheid is.\"\n\n'We waren twaalf klootzakken bij elkaar, allemaal verschillend'\n\nBrecht Rodenburg (53), eigenaar bedrijf in waterontharders  \n  \n,,Ik had liever gehoord dat mijn gouden medaille als eerste genoemd werd, als mensen mij of mijn naam de afgelopen jaren herkenden, daar ben ik eerlijk in. Bij mij staat er nog steeds een stempel op mijn voorhoofd dat ik mijn poot heb gebroken. Dan hoor ik: 'O, o, jij bent diegene die...?' En zeg ik er gelijk achteraan dat het klopt, maar dat ik ook olympisch goud heb gewonnen. Sommigen reageren dan dat ze niet eens wisten dat ik bij die groep zat.  \n  \nHet is niet altijd fijn constant aan dat ongeluk (Rodenburg liep in 1992 tijdens het neerkomen na een smash een gecompliceerde beenbreuk op, red.) herinnerd te worden. Maar het werd destijds live uitgezonden, het staat op ieders netvlies. Het waren ook gruwelijke beelden, dat stempel staat op mijn voorhoofd en dat gaat er nooit meer af.  \n  \nHet goud is een mooie herinnering, al ben ik er niet dagelijks mee bezig. De emoties die daar uiteindelijk kwamen bovendrijven, dat je het hebt gered: waanzinnig mooi. Dat kan niemand ooit meer afnemen. Mensen zien vaak niet wat eraan vooraf is gegaan, hoeveel bloed zweet en tranen het heeft gekost. We waren twaalf klootzakken bij elkaar. Allemaal verschillend, maar allemaal met één en hetzelfde doel. Dat is het mooie: je bent geen vriendengroep, maar in het veld gingen we door het vuur voor elkaar. Af en toe echt op het randje, met ruzies op trainingen omdat je je gelijk wilde halen of elkaar beter wilde maken. Op het moment realiseer je het je niet zo, maar achteraf zie je dat je iets bijzonders hebt neergezet. Nederland is er nu weer niet bij in Tokio. Dat wij dit als klein landje hebben kunnen realiseren in zo'n mondiale sport, dat is iets bijzonders.\"","intensity":0,"negativity":0,"cluster_id":42,"similar_texts":"text32"},{"id":"11","publisher":"Algemeen Dagblad","date":"2021-08-04","url":"https://krant.ad.nl/titles/algemeendagblad/7908/publications/25463/articles/1420516/38/2","title":"25 jaar na goud in Atlanta deel 2","text":"'Dat ene balletje verschil maakt me geen beter mens, maar heeft mij als persoon gevormd'\n\nPeter Blangé (56),directeur Rotterdam Topsport  \n  \n,,Zonder dat ene balletje verschil - want het had natuurlijk ook net andersom kunnen vallen - was mijn carrière nog geslaagd. Maar dat ene balletje betekent wel dat je met de ploeg een soort levenslang olympisch kampioen bent.  \n  \nNiemand heeft het meer over Barcelona, toen het zilver was. Toen we vier jaar na dato in Sydney verloren in de kwartfinale, ook met één balletje verschil, was er geen stewardess die bij terugkomst enthousiast voor ons stond te klappen op Schiphol.  \n  \nGoud maakt je geen beter of minder mens. Maar het heeft wel enorm veel veranderd. Tot op de dag van vandaag kom ik mensen tegen die zeggen: 'ik stond toen op die camping, of op dat terras'. Mensen die het leuk vinden jou in levende lijve tegen te komen. Al hadden we laatst met de Rotterdamse Tokio-gangers een uitzwaaidag en kreeg ik van drie sporters de vraag wie ik was, en wat mijn rol precies is. Zo kan het ook. En het is ze aan alle kanten vergeven.  \n  \nDat ene balletje verschil heeft mij als persoon enorm gevormd. Wie ik ben, wat ik doe, waar ik voor sta. Het ambitiegedrevene, het willen presteren. Dat is er nog steeds, misschien nog wel sterker dan toen.  \n  \nDe topsportwereld is nog steeds de context waarin ik me lekker voel. Ik sta met enige regelmaat voor mijn werk op een podium, zelfs voor burgemeesters en wethouders, voor mensen met belangrijke functies. Denk je dat ik dan nog weleens van de leg raak? Tuurlijk, er is een bepaalde spanning, maar ik kan een prestatie leveren en weet dondersgoed waar ik wil komen. Dat heb ik vooral aan mijn sportcarrière te danken.\"\n\n'Gelukkig is het gelukt altijd met voetjes op grond te blijven staan'\n\nRichard Schuil (48), werkzaam bij accountantskantoor  \n  \n,,Bij onze dochter, die nu negen is, ging het een jaar of twee geleden op school over de Olympische Spelen. Ze kwam thuis en zei: 'Hoe bijzonder is het eigenlijk, papa, dat jij de Olympische Spelen gewonnen hebt?' Ik zei: 'Dat is heel bijzonder, dat doet bijna niemand.'  \n  \nMaar er zit een meisje bij haar in de klas, de dochter van Taco van den Honert, de hockeyer, die ook in Atlanta was. 'Maar papa', zei mijn dochter daarna, 'de papa van Josephine heeft ook een gouden medaille gewonnen.'  \n  \n'Ja', zei ik toen. 'Dat is ook bijzonder.' Vervolgens zei ze: maar jouw beste vriend, Martin Teffer, won óók een olympische medaille.' Hij zat bij het team in Barcelona. 'Dus', zei ze, 'Eigenlijk heeft iedereen een olympische medaille.'  \n  \nJa, leg dat maar eens uit.  \n  \nJe moet altijd met beide voetjes op de grond blijven staan, dat is gelukkig altijd wel gelukt. Maar voor mij heeft die gouden medaille mijn carrière gemaakt.  \n  \nHet was een soort springplank, ik ging daarna naar Italië en werd meteen op handen gedragen. Ik speelde tot mijn veertigste, zeker tot een jaar of zes, zeven geleden werd ik er nog aan herinnerd. Als je goud wint, en dan op zo'n manier, is dat heel bijzonder.  \n  \nAlles viel natuurlijk samen. We hadden een fantastische generatie, maar ook de wedstrijd op zich is een van de mooiste wedstrijden ooit. Het was superspannend, maar ook een wedstrijd van topniveau. Ik kan aan de ene kant nu denken: het is inmiddels wel heel lang geleden. Aan de andere kant denk ik: het is ook wel bijzonder dat het in Nederland nooit meer is gehaald, dat maakt die winst nog bijzonderder.\"\n\n'Die gouden medaille van Atlanta gaf mij persoonlijk vooral veel rust'\n\nHenk Jan Held (53), assistent-coach Nederlands team  \n  \n,,Elk jaar op 4 augustus heb ik toch even iets van: o ja, het is zoveel jaar geleden. Als het niet eerst bij mezelf opkomt, is er altijd wel iemand die me daaraan herinnert. Het is altijd leuk om hieraan terug te denken. In de jaren daarna heb ik nog geweldige momenten beleefd, maar zo mooi als Atlanta, dat was onmogelijk.  \n  \nHet is een heel bijzonder verhaal. Iets van jaren. Waarin ups and downs waren. Jongens die erbij kwamen, jongens die weggingen en toch weer terugkwamen.  \n  \nEr waren vriendschappen, mindere vriendschappen, maar het maakte allemaal niet uit, het ging om één ding: het resultaat. Dat is in Barcelona bijna gelukt, in Atlanta lukte het helemaal. Soms was het in de aanloop geweldig, soms heel erg moeilijk. Maar uiteindelijk is dat het allemaal waard geweest.  \n  \nHet goud gaf mij veel rust. Het maximale wat je kunt halen, heb je gehaald. In het begin was ik er zo mee bezig dat ik na een slechte training meteen daarna thuis een hele vervelende avond kon hebben.  \n  \nAls je ouder wordt, weet je dat er morgen weer een dag is. Daar heeft die medaille misschien bij geholpen. Al werd ik niet minder gretig.  \n  \nEen paar jaar geleden werd dit verkozen tot Sportmoment van de Eeuw. Ik weet niet of ik er zelf voor gekozen zou hebben. Er zijn zoveel mooie sportmomenten in de Nederlandse sport. Voor mij is dit natuurlijk het sportmoment van mijn hele leven, maar ik vind het wel bijzonder dat het ook zoveel impact heeft op mensen in Nederland.\"\n\n'Lessen die je onderweg naar goud leert, hebben de grootste impact'\n\nRon Zwerver (54),net terug van een paar jaar coachen in Amerika  \n  \n,,Dat is toevallig, ik heb net in drieënhalve maand mijn boek 'Eeuwig goud' geschreven over het goud en de tijd daarvoor en erna.  \n  \nDe impact zit voor mij in het proces, in de lessen die je onderweg naar de medaille leert. In de tien jaar daarvoor en het deel daarna. Bijvoorbeeld om keuzes te maken, om verantwoordelijkheid te nemen, in een levensfase waarin je meer meemaakt dan de gemiddelde leeftijdsgenoot. Dat vormt je meer dan het goud zelf, want winnen is afhankelijk van allerlei factoren. Er is ook geen handleiding voor hoe je olympisch goud wint. Als persoon verandert het je niet voor de mensen om je heen en hoe zij je zien. Maar het is wel verbazingwekkend wat er gebeurt als iemand een gouden medaille in de hand heeft. De afgelopen vier jaar werkte ik in Amerika. Voor mijn visum moest ik regelmatig naar de ambassade, wat niet de fijnste uitjes zijn: je moet in een rij, je mond houden, je wilt niet weten hoeveel documentatie meenemen, en vooral niet te bijdehand zijn. Ik stond daar een keer, terwijl een Pakistaanse familie werd afgeblaft. Toen ik aan de beurt was, hoorde ik:'You're thinking you're special?' Ik haalde mijn medaille uit mijn achterzak - ik dacht: ik neem 'm maar mee - en als een blad aan een boom sloeg de man die aan het blaffen was om, wilde hij foto's en haalde hij collega's erbij. Ja, op die manier heb ik wel misbruik van dat goud gemaakt.''\n\n'Er zijn zoveel andere dingen waar ik ook trots op ben'\n\nJan Posthuma (58), huisvader  \n  \n,,Laatst kreeg ik een verzoek van de eigenaar van het kaatsmuseum in Franeker, kaatsen is natuurlijk een Friese sport, en die man wilde graag de olympische medailles van alle Friezen in zijn vitrine. 'Vind ik leuk', zei ik meteen. 'Waar kan ik ze brengen?' Die medaille lag bij ons op zolder of zo, ergens, ik weet het niet precies. Ik moest even zoeken.  \n  \nAnder verhaal: er was een meisje van 8 à 9 jaar oud uit de buurt, die een spreekbeurt moest doen en er via haar ouders achterkwam: 'die man heeft een gouden medaille'. Dus zij kwam langs, ja dan mogen ze die medaille ook wel even lenen.  \n  \nHet is dus vooral dat anderen me erop attenderen, zelf loop ik er niet mee rond. Ik ben er ontzettend trots op, dat staat buiten kijf, maar er zijn zoveel dingen waar ik trots op ben. Mijn vrouw en kinderen bijvoorbeeld. Dat is allemaal fantastisch. Ja, zo simpel kan het zijn. Niet dat een gouden medaille halen simpel is, maar daar geniet ik niet iedere dag van, van mijn vrouw en kinderen wel.\"  \n  \nMeteen daarop, gekscherend: ,,Hoewel, niet áltijd even veel.  \n  \nOf deuren makkelijker opengaan weet ik niet, ik heb het me nooit zo gerealiseerd. Ik ben nu huisvader. Dan heb je niks aan het goud. Ja, misschien, als je zoekt, dat de ervaring van hoe je als team met elkaar samen iets probeert te doen dan bijdraagt.  \n  \nMensen hangen er altijd een kaartje aan, de Olympische Spelen als het ultieme doel. Maar er is meer dan dat. Ik vond de World League en het reizen ernaartoe ook mooi. En een training moet ook leuk zijn, als je dat elke dag doet. Nu geniet ik vooral van vandaag. Morgen zie ik dan wel weer.\"\n\n'Mijn rol was beperkt, maar ik had een fantastische tijd'\n\nMike van de Goor (48),  \n  \nontwerpt en produceert espresso-apparatuur  \n  \n,,Ik kwam als laatste bij het team. Anderen waren al tien jaar of langer met dat hele traject bezig en ik kwam een jaar van tevoren via een zijstraat erbij. Als de jongste, ik kwam net kijken, is je rol natuurlijk beperkt. Maar het is prachtig om bij zo'n team te horen. Om alles te zien en het mee te maken. Ik had een fantastische tijd. Nogmaals, mijn rol was redelijk beperkt, maar het is uiteindelijk wel zo dat je die medaille hebt gewonnen, ja. Dat is een feit.  \n  \nVolleyballers zijn natuurlijk lang, dus wordt nog weleens gevraagd: ben je volleyballer, of basketballer? Dan komt die gouden medaille nog weleens ter sprake. Soms levert dat leuke reacties op. Die gouden medaille heeft nog wel impact, het gebeurt vaak dat mensen nog weten van: o, dat was toen en toen. Die teamprestatie was uniek, was gegund, dat is mooi.  \n  \nJe ziet de verschillende karakters in het team, het talent dat rondloopt, dat maakt het een unieke ervaring. Maar de tijd gaat gewoon door. Inmiddels is het al 25 jaar geleden, dat is behoorlijk lang. Uiteindelijk ga je andere dingen doen. Ik ontwerp en produceer nu mijn eigen Naked Espresso Maker, heel wat anders. Die passie voor koffie heb ik overgehouden uit mijn tijd dat ik in Italië speelde. Met volleyballen deed je een teamsport, met twaalf tot zeventien man. Hartstikke leuk, maar nu is het in principe een onemanshow. Ook leuk.\"","intensity":0,"negativity":0,"cluster_id":42,"similar_texts":"text736"},{"id":"12","publisher":"De Telegraaf","date":"2021-08-04","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/34e3f0e6e892561630d0fd50f6929acc/web/OPS/cciobjects.json&hash=15cba4be1e14483cedfa#/pages/42-43","title":"Aanhouding om ’containerbaby’","text":"Aanhouding om ’containerbaby’\n\nHet meisje werd gevonden in een container in de Fritz Conijnstraat.\n\nFOTO RICHARD MOUW\n\nOM: moeder opgespoord via vingerafdruk\n\nVan onze verslaggevers\n\nAmsterdam  Bijna zeven jaar na de vondst van een pasgeboren baby in een ondergrondse vuilcontainer in Slotermeer, heeft de politie de moeder aangehouden. Ze wordt ervan verdacht haar kind in de vuilstort te hebben achtergelaten, meldt het Openbaar Ministerie.\n\nDe vrouw liep in Duitsland tegen de lamp nadat ze daar een strafbaar feit had gepleegd, vertelt een woordvoerder van het Amsterdamse Openbaar Ministerie. Wat ze precies heeft uitgespookt is onduidelijk. De Duitsers registreerden haar vingerafdrukken. Die kwamen na een internationale check overeen met de afdrukken die Amsterdamse politie aantrof op de tas met de achtergelaten baby. \n\nDna-onderzoek wees vervolgens uit dat de verdachte inderdaad de moeder is, die bovendien rond 2014 in de buurt van de vuilcontainer woonde waar haar pas geboren kind werd achtergelaten. Het kind werd door voorbijgangers opgemerkt die gehuil in de container hoorden. De brandweer haalde het meisje uiteindelijk levend uit de ondergrondse vuilstort. \n\nDe moeder is een 31-jarige vrouw zonder vaste woon- of verblijfplaats. Verdere details worden niet vrijgegeven. Ze is op 10 mei overgeleverd aan Nederland en zit sinds 12 mei in voorlopige hechtenis. Half augustus staat ze voor de rechter, op verdenking van poging kindermoord. De aanhouding is nu pas bekend gemaakt ’ in het belang van het inmiddels zes jaar oude meisje’, stelt het OM. Het kind is geadopteerd en maakt het goed. De adoptieouders zijn geïnformeerd over de aanhouding.\n\nEen uitgebreid politie-onderzoek waarbij 750 ’kersverse ouders’ werden bezocht, leidde na de vondst van het kind aanvankelijk niet tot een doorbraak. De politie ging er vanuit dat het meisje vanwege haar speen, de luier en de hielprik in het ziekenhuis was geboren en sprak de hoop uit dat een medicus ondanks het beroepsgeheim toch mogelijk informatie zou verstrekken. \n\nDe vondst leidde in Nederland tot afschuw. Een crowdfundingsactie voor het meisje leverde 20.000 euro op. Het geld komt vrij als het meisje 18 wordt. 'Fonds voor een ongelooflijk dapper klein meisje', noemde initiatiefnemer Frank de la Bey het. „Het lijkt mij namelijk geweldig als deze topper vanaf nu alle kansen krijgt in het leven. Dat begint met liefde en warmte, maar een fonds om haar in alles te ondersteunen helpt ook. Opvang, school, zorgkosten en straks misschien een studie'', motiveerde hij zijn actie.\n\nMoeder is 31-jarige vrouw","intensity":0,"negativity":1,"cluster_id":7,"similar_texts":"text352"},{"id":"13","publisher":"De Telegraaf","date":"2021-08-03","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/5fc70633d190dd1d247adf44a67a7b42/web/OPS/cciobjects.json&hash=0c15d565acb0e603360a#/pages/4-5","title":"Aantal coronapatiënten in ziekenhuizen omhoog","text":"Aantal coronapatiënten in ziekenhuizen omhoog\n\nDaling positieve tests \n\nZEIST Het aantal coronapatiënten in de Nederlandse ziekenhuizen is maandag gestegen tot 719, het hoogste aantal sinds 11 juni. Het gaat om een toename van 36 patiënten vergeleken met zondag, blijkt uit cijfers van het Landelijk Coördinatiecentrum Patiënten Spreiding. \n\nHet aandeel positieve tests blijft dalen, en dat biedt de zorg perspectief. Voor het eerst in twee weken wordt tevens geen enkel sterfgeval gemeld. \n\nOp de verpleegafdelingen liggen 522 patiënten met Covid-19, op de ic’s liggen in totaal 197 ernstig zieke patiënten. Op het hoogtepunt van de gezondheidscrisis vorig jaar ging het nog om ruim 1400 bezette ic-bedden.","intensity":0,"negativity":0,"cluster_id":20,"similar_texts":"text211"},{"id":"14","publisher":"De Volkskrant","date":"2021-08-04","url":"https://krant.volkskrant.nl/titles/volkskrant/7929/publications/1324/articles/1420503/24/1","title":"Als 4-jarig jochie vloog hij door de tuin, 17 jaar later is hij een legende","text":"Het begon allemaal bij zijn vader in de tuin. Op een zelfgebouwde stellage werd zeventien jaar geleden de basis gelegd voor het succes van het Zweedse wonderkind Armand Duplantis. Dinsdag won de 21-jarige atleet met groot machtsvertoon de olympische titel in het polsstokhoogspringen.  \n  \n'Mondo', zoals zijn bijnaam luidt, kon eerder springen dan dat hij kon fietsen. Het was zijn droom om de beste van de wereld te worden. Hij geloofde er als jochie van 4 al in, toen hij zijn eerste sprongen maakte in de Amerikaanse achtertuin in Louisiana, waar hij opgroeide.  \n  \nDe buren zagen daar geregeld een ventje door de lucht vliegen. Zo natuurlijk als dat toen al ging, zo soepel ging het nu in de olympische finale. Duplantis had weinig tegenstand. Zijn grote voorbeeld Renaud Lavillenie, de voormalige wereldrecordhouder uit Frankrijk, was niet op zijn best. De 34-jarige veteraan had last van een pijnlijke voet, waar tussen de sprongen door een zak ijs op werd gelegd. En de regerend wereldkampioen uit Amerika, Sam Kendricks, ontbrak in Tokio door een coronabesmetting.  \n  \nDuplantis was de enige die over zes meter kwam in het olympisch stadion. Hij sprong die afstand dit jaar al 22 keer en herhaalde dat in de olympische finale opnieuw met speels gemak. De Amerikaan Christopher Nilsen kwam tot 5.97 meter, waarmee hij het zilver pakte. Thiago Braz uit Brazilie haalde 5.87 meter en won daarmee brons. De Nederlander Menno Vloon eindigde in de finale met een hoogte van 5.55 meter als 13de.  \n  \nDuplantis was al zeker van olympisch goud toen hij nog een poging deed om zijn wereldrecord van 6.18 meter aan te scherpen. In 2020 verbrak Duplantis het wereldrecord van Lavillenie van 6.16 meter uit 2014. Toen de Zweed in februari vorig jaar over die afstand sprong, zei hij dat dit nog maar het begin was. Daarna werd het 6.17, 6.18 en het lijkt een kwestie van tijd tot hij ook over 6.19 meter springt. In Tokio lukte het nog niet.  \n  \n'Het voelt nog steeds onwerkelijk', zei Duplantis na het behalen van olympisch goud. 'Dit wilde ik zo lang. Dat het eindelijk hier is en ik het gedaan heb, voelt gestoord. Ik hou al van deze sport sinds ik een klein kind was en ik heb er altijd in geloofd dat het me naar mooie plekken zou brengen.'  \n  \nTijdens zijn laatste poging om over 6.19 meter te springen, keken zijn concurrenten toe met bewondering. Het respect is groot voor het supertalent dat nu al een legende is. Lavillenie zat op de grond toe te kijken toen Duplantis voorbijliep voor een tweede poging om zijn wereldrecord aan te scherpen. 'Wat ga je doen?', vroeg de Fransman. 'Hetzelfde, maar dan beter', grijnsde Duplantis vol zelfvertrouwen.  \n  \nAls zoon van een Amerikaanse polsstokhoogspringer en een Zweedse meerkampster kon Duplantis, die een dubbele nationaliteit heeft, zowel voor Amerika als Zweden uitkomen. Hij koos voor het thuisland van zijn moeder na een belletje van de Zweedse federatie. Ze konden hem alles geven wat hij wilde en hij zou zich nooit zorgen hoeven maken over kwalificatie voor de Spelen.  \n  \nHet laatste gaf de doorslag. In Amerika krijgen atleten maar één kans op olympische kwalificatie tijdens de beruchte trials. Wie daar niet goed is, heeft pech en gaat niet mee.  \n  \nOndanks zijn grote potentie waren de Zweden aanvankelijk sceptisch over de deelname van de polsstokhoogspringer voor Zweden. Duplantis groeide op in Amerika en sprak amper Zweeds, maar de sympathie is groter geworden. Duplantis heeft een relatie met een Zweeds model en spreekt inmiddels een aardig woordje 'overlevings-Zweeds', zoals hij het zelf noemt.  \n  \nDuplantis zorgt steeds voor spektakel, ook in het coronajaar 2020 toen er bijna geen wedstrijden op het programma stonden. Samen met zijn concurrenten Sam Kendricks en Renaud Lavillenie deed hij vorig jaar mee aan een verzonnen tuinwedstrijd. De drie mannen probeerden in hun eigen tuin zo vaak mogelijk over vijf meter te springen in een half uur tijd. Het werd gevolgd via een livestream die provisorisch in elkaar geknutseld was.  \n  \nDuplantis sprong in Louisiana 36 keer over vijf meter. Lavillenie deed hetzelfde vanuit Frankrijk, waar hij moest uitkijken dat hij niet op zijn dochter sprong die in de tuin aan het spelen was. Sam Kendricks kwam er 26 keer overheen, met een grazend paard in de wei ernaast als jurylid.  \n  \nDe baan van Duplantis lag er hobbelig bij en werd bijna overwoekerd door planten. Toch was dat de plek waar de basis werd gelegd, zeventien jaar geleden, toen hij als 4-jarig jochie voor het eerst door de tuin vloog. Nu is de wereld zijn achtertuin.","intensity":0,"negativity":0,"cluster_id":44,"similar_texts":"text603"},{"id":"15","publisher":"De Volkskrant","date":"2021-08-03","url":"https://krant.volkskrant.nl/titles/volkskrant/7929/publications/1323/articles/1419826/24/5","title":"Amerikaanse turnster Simone Biles doet wel mee aan finale op het onderdeel balk","text":"Turnen\n\nDe Amerikaanse turnster Simone Biles staat ingeschreven voor de finale op het onderdeel balk op dinsdag bij de Spelen in Tokio. De gymnastiekbond van haar land heeft ook bevestigd dat ze daadwerkelijk in actie komt. Het is haar laatste kans in Japan nog een medaille te winnen. De 24-jarige vedette gaf wegens mentale problemen eerder op tijdens de teamfinale en liet vervolgens de allround-, sprong- en brugfinales schieten. Ook in de vloerfinale van maandag kwam ze niet in actie. Biles veroverde in 2016 in Rio de Janeiro vier gouden medailles (team, allround, vloer en sprong) en een bronzen (balk). In die vijf onderdelen is ze ook regerend wereldkampioene.","intensity":0,"negativity":0,"cluster_id":64,"similar_texts":"text669"},{"id":"16","publisher":"Trouw","date":"2021-08-03","url":"https://krant.trouw.nl/titles/trouw/8321/publications/1318/articles/1419827/10/2","title":"Amerikanen nemen duizenden extra Afghanen op","text":"De VS zijn van plan om duizenden extra Afghanen op te nemen die anders mogelijk doelwit zullen worden van de Taliban. Het gaat om Afghanen die direct met de Amerikanen hebben samengewerkt in de afgelopen twintig jaar. De Taliban bestempelen hen als collaborateurs.  \n  \nEerder begon president Biden onder druk van het Congres met de opvang van Afghaanse bondgenoten. De VS hebben een speciaal programma opgezet, 'Operatie Opvang Bondgenoten', om hun voormalige Afghaanse partners - onder wie veel tolken en informanten - in veiligheid te brengen.  \n  \nHet Amerikaanse ministerie van buitenlandse zaken voegt 'in het licht van het toegenomen Taliban-geweld' nu duizenden extra namen toe aan de lijst. De Afghanen zullen zo snel mogelijk een vluchtelingenstatus krijgen. Ook hun directe familieleden zullen van deze mogelijkheid gebruik mogen maken, aldus het ministerie.\n\nContact met buurlanden\n\nEr is ook een 'maar': de VS zullen niet helpen bij hun evacuatie uit Afghanistan. De bondgenoten zullen dus zichzelf in veiligheid moeten zien te brengen en ervoor zorgen dat ze in een buurland aankomen. De Amerikanen zeggen nauw contact te hebben met de buurlanden van Afghanistan en de VN-vluchtelingenorganisatie, en zullen de asielaanvragen vanuit die landen in behandeling nemen.  \n  \nDe VS zitten ook met de kwestie in de maag door hun opstelling naar de Afghaanse regering. Naar buiten toe zegt Biden er alle vertrouwen in te hebben dat de Afghaanse regering de Taliban-opmars zal overleven, maar dat laat zich moeilijk verenigen met zijn plannen om Afghanen op te vangen. Ook kunnen Afghaanse militairen besluiten om naar de buurlanden te vertrekken voor asiel in plaats van door te vechten.  \n  \nDe Afghaanse president Ashraf Ghani uitte gisteren felle kritiek op de VS. Hun snelle aftocht uit het land is volgens hem de oorzaak van het toegenomen geweld. Ook had hij geen goed woord over voor de 'haastige' vredesonderhandelingen die de Amerikanen organiseerden met de Taliban. Deze gesprekken hebben \"niet alleen gefaald in het brengen van vrede, maar ook twijfel en onduidelijkheid gecreëerd\", aldus Ghani. Hij zei dat de Taliban niet geïnteresseerd zijn in vrede, en dat hij gelooft in de overwinning.  \n  \nGhani probeert zijn regering overeind te houden, nu de zetels van haar macht bedreigd worden. De Taliban hebben de volgende fase van hun strijd aangekondigd: nadat ze de meeste plattelandsdistricten hebben veroverd, hebben ze nu de provinciehoofdsteden in het vizier. Het Afghaanse leger doet er alles aan om dit te voorkomen, maar krijgt het steeds moeilijker.  \n  \nLegerwoordvoerder generaal Ajmal Omar Shinwari zei dit weekend al dat de situatie in de zuidelijke en westelijke provincies kritiek is. Voor de poorten van Lashkar Gah, de provinciehoofdstad van Helmand, werd zondag hevig gevochten tussen de Taliban en het leger. Speciale eenheden proberen de situatie in de stad onder controle te krijgen, maar volgens inwoners zouden ze zonder voorraad en voedsel zitten.  \n  \nArtsen zonder Grenzen, dat medewerkers in Lashkar Gah heeft, liet gisteren in een verklaring weten dat het leven in de stad tot stilstand is gekomen: \"De situatie was al maanden ernstig, maar nu is het nog erger\".","intensity":0,"negativity":0,"cluster_id":57,"similar_texts":"text561"},{"id":"17","publisher":"De Telegraaf","date":"2021-08-04","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/34e3f0e6e892561630d0fd50f6929acc/web/OPS/cciobjects.json&hash=89c619bba8c125326e0e#/pages/28","title":"Andere kant van medaille","text":"Andere kant van medaille\n\nSimone Biles is na een turbulente week blij met brons op balk. „Er wordt vaak vergeten dat atleten ook mensen zijn met gevoel.”\n\nFOTO’S ANP/HH\n\n❮❯\n\nSimone Biles neemt toch nog met goed gevoel én brons afscheid van Tokio\n\nTOKIO Ze is de meest besproken olympiër en in de mixed zone van het Ariake Gymnastics Centre schreeuwen de Amerikaanse journalisten dinsdag zo hard mogelijk om haar aandacht. Het gaat hier om turnfenomeen Simone Biles. Haar droom was vijf keer goud in Tokio. Het werd een nachtmerrie waaruit ze net op tijd ontwaakte. \n\nNet als in 2016, toen Sanne Wevers goud pakte, verlaat Biles de Olympische Spelen met de derde plek op het onderdeel balk. Vijf jaar geleden pakte ze vier keer goud en groeide ze uit tot de koningin van de Spelen. Deze keer leert ze de andere kant van de medaille in alle hevigheid kennen. Na een mislukte sprong in de teamwedstrijd (uiteindelijk wel zilver) staakt ze op 27 juli tot afgrijzen van de Amerikanen de strijd in de teamfinale. In de dagen die volgen, blijkt dat mentale problemen de briljante turnster kwellen. \n\nHet is voor ’Tokio 2020’ al duidelijk dat Biles niet bepaald uitkijkt naar wat een vierjaarlijks (in dit geval vijf jaar) hoogtepunt moet zijn. De druk is immens, het verwachtingspatroon (te) groot. Een meltdown ligt op de loer. Die volgt uiteindelijk op het minst gunstige moment. „Mijn toestand moest afgelopen week elke dag worden geëvalueerd. Ook heb ik twee keer met een sportpsycholoog gesproken”, zegt Biles. \n\nHaar zevende olympische medaille smaakt na een ellendige week dan ook zoet. Haar landgenoten, die in allerlei functies op de tribunes zitten, hopen dinsdagmiddag tegen beter weten in alsnog op goud, maar tegen de Chinese turnsters Guan Chenchen (goud) en Tang Xijin (zilver) kan Biles niet op. \n\nHet was een week vol twijfels en tranen, maar in de mixed zone spreekt ze zonder haperen en met de nodige pit. „Ik voelde me fysiek perfect, en toen gebeurde dit. Ik had het helemaal niet in de hand. Deze medaille voelt dan ook zoveel beter dan het brons in Rio. Dit heb ik echt alleen maar voor mezelf gedaan.” \n\nOp sociale media hadden afgelopen week heel veel mensen wat te zeggen over haar absentie in vier finales. De toetsenbordstrijders zijn een doorn in het oog van Biles. „Er wordt vaak vergeten dat atleten ook mensen zijn met gevoel. Er wordt dan vaak zomaar geoordeeld. Ik heb veel goede reacties gehad, hoor, maar er kwam ook veel bagger voorbij. Mensen hebben soms geen idee waar ze het over hebben.” De 1,42 meter lange Amerikaanse is goed voor meer dan acht miljoen volgers op sociale media. \n\nEen half uur na Biles mag ook Bart Deurloo (30) zijn verhaal doen in de mixed zone, waar dan inmiddels de rust is teruggekeerd. Binnen een minuut waren zijn medaillekansen verkeken door een val van de rekstok. Terwijl de Japanner Daiki Hashimoto de vrijwilligers op de tribunes in vervoering brengt door goud te pakken, gaat Deurloo met zijn teleurstelling (zevende plek) opmerkelijk luchtig om. In zijn oordeel over Biles is hij voorzichtig. „Ik heb haar niet gesproken. Ik weet eigenlijk niet zo goed wat ik ervan moet denken. Ik vind het vervelend voor haar.” \n\nDe vraag is nu natuurlijk of Biles zich fysiek en mentaal kan oprichten. Over drie jaar staan de Spelen in Parijs op de rol. De vrouw uit Columbus is dan 27. Dat is voor een turnster niet piepjong, maar allesbehalve stokoud. Biles is er nog niet uit. „Ik moet dit eerst allemaal verwerken.” \n\n’Dit heb ik echt alleen maar voor mezelf gedaan’","intensity":0,"negativity":0,"cluster_id":34,"similar_texts":"text273"},{"id":"18","publisher":"Algemeen Dagblad","date":"2021-08-04","url":"https://krant.ad.nl/titles/algemeendagblad/7908/publications/25463/articles/1420516/2/4","title":"Arrestatie om schietincident","text":"### DOOD HOEFDRAAD\n\nDe Belgische politie heeft een verdachte aangehouden voor het schietincident zondag in Amsterdam dat oud-profvoetballer Jergé Hoefdraad het leven heeft gekost. Hoefdraad bezweek gisteren aan zijn verwondingen, meldde de politie. De verdachte zit voorlopig vast in België.","intensity":0,"negativity":1,"cluster_id":66,"similar_texts":"text77"},{"id":"19","publisher":"Trouw","date":"2021-08-03","url":"https://krant.trouw.nl/titles/trouw/8321/publications/1318/articles/1419827/19/5","title":"AZ in play-offs Europa League tegen Jablonec of Celtic","text":"AZ neemt het in de play-offs in de Europa League op tegen de winnaar van het duel tussen het Tsjechische FK Jablonec en het Schotse Celtic. Die twee ploegen spelen deze en volgende week eerst nog tegen elkaar in de derde voorronde.  \n  \nAZ speelt eerst uit op 19 augustus en een week later thuis. Winnen de Alkmaarders, dan gaan ze naar de hoofdronde van de Europa League. Mochten ze het tweeluik verliezen, dan stromen ze in in de Conference League.","intensity":0,"negativity":0,"cluster_id":19,"similar_texts":"text205"},{"id":"20","publisher":"Algemeen Dagblad","date":"2021-08-04","url":"https://krant.ad.nl/titles/algemeendagblad/7908/publications/25463/articles/1420516/7/2","title":"Biden wil dat Cuomo stopt","text":"De Amerikaanse president Joe Biden heeft de gouverneur van de staat New York, Andrew Cuomo, opgeroepen af te treden, nadat is gebleken dat Cuomo jarenlang vrouwen seksueel lastigviel. Kort daarvoor hadden kopstukken van de Democratische Partij van Biden hun partijgenoot Cuomo al opgeroepen op te stappen. Ook de gezaghebbende Nancy Pelosi sloot zich daarbij aan. De slachtoffers beschuldigen Cuomo van betastingen en andere ongewenste intimiteiten.","intensity":0,"negativity":0,"cluster_id":41,"similar_texts":"text319"},{"id":"21","publisher":"De Volkskrant","date":"2021-08-03","url":"https://krant.volkskrant.nl/titles/volkskrant/7929/publications/1323/articles/1419826/5/3","title":"Bijna 4 miljoen vliegtuigpassagiers in het tweede kwartaal, vooral Spanje is populair","text":"### Cijfers uit het nieuws - Luchtvaart\n\nIn het tweede kwartaal van 2021 vlogen 3,9 miljoen passagiers van en naar de Nederlandse vliegvelden, 4 keer zoveel als tijdens de eerste lockdown, maar nog steeds veel minder dan voor de pandemie. Tussen april en juni 2019 vlogen er bijna 18 miljoen personen. Dat blijkt uit nieuwe cijfers van het CBS. Vooral nadat het demissionair kabinet had besloten per 15 mei niet meer alle buitenlandse reizen te ontraden nam het aantal reizigers weer toe. In mei en juni vlogen 3 miljoen passagiers van of naar Nederland.  \n  \nSpanje was dit voorjaar de populairste bestemming, met 593 duizend passagiers, gevolgd door de Verenigde Staten. Tussen april en juni vlogen 271 duizend personen tussen de VS en Nederland.  \n  \nOpvallend is de afname van het reizigers van of naar het Verenigd Koninkrijk. Dit was voor de coronacrisis verreweg de drukste verbinding. Begin 2020 vlogen nog ruim 2 miljoen personen tussen Nederland en het VK, nu minder dan 200 duizend. Dit heeft verscheidene oorzaken: door corona en de Brexit zijn er veel minder zakenreizen, het VK kent strenge inreisregels, en er zijn veel minder overstappers op Heathrow of Schiphol.  \n  \nOok tussen Duitsland en Nederland zijn veel minder passagiers vervoerd: voorheen bijna 800 duizend in een kwartaal, nu nog maar 164 duizend.  \n  \nIn de vliegtuigen zelf wordt het ook weer drukker. Begin 2020 was de gemiddelde bezettingsgraad van passagiersvluchten meer dan 70 procent, in april 2020 minder dan 30 procent. In juni was weer ruim de helft van de stoelen per vlucht bezet.","intensity":1,"negativity":0,"cluster_id":2,"similar_texts":"text102"},{"id":"22","publisher":"Trouw","date":"2021-08-04","url":"https://krant.trouw.nl/titles/trouw/8321/publications/1319/articles/1420505/16/2","title":"Biles: Wij zijn niet alleen sporters, maar ook mensen","text":"Daar is ze dan toch. Simone Biles. De wereldster die worstelt met haar mentale gezondheid. Precies een week geleden trok zij zich terug uit de teamfinale. Daar had Amerika niet op gerekend. Zes gouden medailles werden er verwacht. Biles trok het niet meer. De volgende vier individuele finales miste ze ook. Maar nu is ze terug, voor dit moment in ieder geval.  \n  \nHet boegbeeld van de door schandalen geplaagde turnsport wandelt het Ariake Gymnastics Centre binnen. Ze kijkt strak voor zich uit, laat geen emoties zien. De balkfinale staat op het programma - het toestel dat de minste rotaties vereist. Daarom mag ze meedoen van de medische staf, met een aangepaste oefening.  \n  \nDe afgelopen week is Biles ieder etmaal door de teamarts van de Amerikaanse ploeg onderzocht. Ook had ze dagelijks twee sessie met een sportpsycholoog. Er is iets geknakt in haar gespierde lichaam, figuurlijk gesproken dan. Wat weet ze zelf ook nog niet precies. Maar ze voelt dat haar geest en lijf niet goed meer met elkaar verbonden zijn. Dat is ook de reden waarom zij zich uit die teamfinale terugtrok. Ze achtte de kans op blessures te groot, omdat de 'storing' tussen geest en lijf zich naar een gevoel van desoriëntatie in de lucht vertaalde. \"Ik wil de gymzaal lopend kunnen verlaten en niet op een brancard. Mijn gezondheid is belangrijker dan welke medaille ook.\"  \n  \nZe is deze balkfinale als derde aan de beurt. Bij het voorstellen van de acht turnsters, voor de vrijwel lege tribunes, geven de aanwezigen haar een staande ovatie. Het klinkt door het beperkte aantal mensen wat mager, maar het is duidelijk dat iedereen verheugd is over haar terugkomst. Juist nu, na alle verhalen over grensoverschrijdend gedrag. Biles, zelf slachtoffer van misbruik, straalt een grootsheid uit die positief en krachtig is.  \n  \nZelfs nu oogt zij niet kwetsbaar, van de buitenkant dan. Het is meer aan de omstanders te merken dan aan haar hoe beladen dit moment is. Haar coach geeft haar meermaals een schouderklopje en omhelst haar lang voordat Biles naar het strijdtoneel loopt. Ze turnt een foutloze oefening, maar wel een voor haar doen makkelijke. Dat was een bewuste keuze. \"Ik stond hier niet voor een medaille, maar voor mezelf. Het betekent veel voor me dat ik dit heb gedaan. Daar ben ik trots op.\"  \n  \nUitgerekend twee turnsters uit China krijgen een hogere waardering van de jury. Het was de concurrentie met dat land en met Rusland die de Verenigde Staten lang deed geloven dat kampioenen alleen volgens de harde lijn gekweekt kunnen worden. Winnares Chenchen Guan is zestien, haar landgenote Xijing Tang achttien. Biles is 24 jaar. Als de voorlaatste turnster, een Braziliaanse, een fout maakt op de balk wordt ze langs de kant geknuffeld door haar coach. Lang en innig. Dan is duidelijk dat zij toch een medaille wint. Dat zal brons blijken.  \n  \nNa de wedstrijd, in de mixed zone, verdringen de journalisten zich. Het is er zo druk en chaotisch dat zelfs de Japanse toezichthouders het maar laten gebeuren. De Amerikanen willen weten of Biles deze bronzen medaille mooier vindt dan haar bronzen in Rio, toen Sanne Wevers beslag op het goud legde. Naar een vergelijking met haar vier gouden plakken van vijf jaar geleden, op de andere onderdelen, wordt niet geïnformeerd. Want ja, goud is goud, toch?  \n  \nNatuurlijk wil iedereen ook weten hoe het nu met haar is. Biles staat er monter bij, zelfverzekerd ook. \"Ik weet niet precies hoe ik me voel. Het is niet gemakkelijk geweest hier. Ik train zoveel en dan is het moeilijk om je lichaam niet onder controle te hebben. Ik ga nu naar huis, en aan mezelf werken.\"  \n  \nEen verslaggeefster wil weten of ze haar moeder heeft gemist. Biles antwoordt lachend: \"Nee, want ze probeert me bijna elke vijf minuten te bellen.\" Haar hondjes dan, informeert een ander. Een Fransman hoopt dat ze wel naar Parijs komt, voor de volgende Spelen over drie jaar. \"Ik ga eerst verwerken wat hier is gebeurd. Een belangrijk voornemen is in ieder geval dat ik me in de toekomst meer op mezelf focus.\"  \n  \nToch vervalt ze iets later weer even in haar oude rol, die van voorvechtster van veranderingen in haar veeleisende sport. \"Wij zijn niet alleen sporters, maar ook mensen. Er moet meer aandacht komen voor onszelf. Het voelt alsof we het contact hebben verloren met onze gevoelens.\"  \n  \nOf ze haar moeder heeft gemist? 'Nee, ze probeert me bijna elke vijf minuten te bellen.'","intensity":0,"negativity":1,"cluster_id":34,"similar_texts":"text71"},{"id":"23","publisher":"Trouw","date":"2021-08-03","url":"https://krant.trouw.nl/titles/trouw/8321/publications/1318/articles/1419827/16/3","title":"Blij verraste Bonevacia door naar finale 400 meter","text":"### Atletiek\n\nLiemarvin Bonevacia wist niet wat hem overkwam, gisteren in het olympisch stadion van Tokio. De op Curaçao geboren atleet bereikte de olympische finale op de 400 meter. Dat was een spectaculaire verrassing. Bonevacia plaatste zich met de zevende tijd in de halve finale: 44,62 seconden, een Nederlands record.  \n  \n\"Ik heb er geen woorden voor, dit is een droom\", jubelde de 32-jarige atleet bij de NOS. \"Ik houd van Papendal, van Nederland en van Curaçao.\" Bonevacia wil inspireren: \"Ik doe dit voor alle kinderen, zodat ze blijven dromen. Ik hoor nu bij de beste acht van de wereld.\"  \n  \nJochem Dobber, zijn trainingsmaat op Papendal, redde het niet. Met 45,48 seconden realiseerde hij de zeventiende tijd. Kirani James uit Grenada liep de snelste tijd (43,88 seconden).  \n  \nBonevacia wilde een jaar geleden zijn spikes opbergen na weer een waardeloze 400 meter. Hij was na bronzen medailles op EK's in 2016 en 2017 gaan kwakkelen. Hoofdcoach Van Commenée haalde hem over zich op Papendal te vestigen. Daar hervond hij het plezier én de vorm. Dit jaar veroverde hij brons op het EK indoor op de 400 meter en goud op de 4x400 meter.","intensity":0,"negativity":1,"cluster_id":3,"similar_texts":"text109"},{"id":"24","publisher":"Algemeen Dagblad","date":"2021-08-04","url":"https://krant.ad.nl/titles/algemeendagblad/7908/publications/25463/articles/1420516/30/1","title":"Bodybuilders knallen naar goud op de wielerbaan","text":"### Roy van den Berg, Harrie Lavreysen, Jeffrey Hoogland en Matthijs Büchli ook op de Spelen onklopbaar op de teamsprint\n\nZo'n zes jaar geleden klopte een jongeman van 18 aan bij een wielerbaan. Hij hield van fietsen, van trainen als een bezetene, van winnen. Sinds zijn dertiende blonk hij uit op de BMX-baan, maar de laatste jaren werd dat succes overschaduwd door fikse schouderproblemen. Operaties, pijn, risico's, het ging niet meer. Maar toen, zes jaar geleden, stapte hij op een baanfiets en reed zijn eigen toekomst, en die van anderen, tegemoet.  \n  \nHet is een dinsdagmiddag in 2021 in Japan, en daar staat Harrie Lavreysen, 24 inmiddels, opgaand in een lachend oranje rijtje, in een groepje bodybuilders op fietsen. Hij is de kleinste van een stel grote mannen met stevig ontwikkelde spieren, en bleek ooit de ontbrekende schakel in een ploeg die deze dag geschiedenis schreef. Arie van Vliet was in 1936 de laatste Nederlandse man die olympisch goud won in het baanwielrennen, op de 1 kilometer tijdrit, een onderdeel dat nu niet meer olympisch is. In 2021 komen de namen van vier Nederlanders er in de boeken bij.  \n  \nRoy van den Berg, Jeffrey Hoogland, Matthijs Büchli en Lavreysen waren de afgelopen jaren onklopbaar op de teamsprint. Ze reden de concurrentie steevast naar huis. Nederland werd in 2018 wereldkampioen, en in 2019 en in 2020 weer. Ze zijn houders van het wereldrecord en waren in Japan dan ook de topfavorieten voor de teamsprint op de wielerbaan in Izu, op een steenworp van de fameuze keirinschool.  \n  \nVan den Berg (32) is van het eerste stuk. De man wiens tatoeages op het bovenlijf lichtjes door zijn wielerpark schijnen, is de explosiefste van het stel. Hij brengt de groep op snelheid, vandaag tot drie keer toe in 17,2 seconden, eigenlijk langzamer dan hij zou willen. Van den Berg had een extra missie en droeg daardoor soms ook een extra last met zich mee. Een paar jaar geleden beloofde hij zijn moeder op haar sterfbed, voordat ze overleed aan de gevolgen van een hersenbloeding, er alles aan te doen om olympisch goud te winnen. Hij is het die na de winst met een brede grijns roept dat het team het inmiddels nou eenmaal gewend is te winnen. Gelukkig ook op deze dinsdag in Izu.  \n  \nBüchli (28) is specialist op de keirin, het onderdeel waarop hij vijf jaar geleden olympisch zilver won in Rio. Hij is ook de troef van het team in de voorronde. In 2018 startte bondscoach Hugo Haak met het doorspitten van de internationale regels. Met als doel een vierde rijder bij het team te hebben. Büchli inzetten in het begin, Hoogland een ronde ontzien. ,,Je zag dat Engeland en Australië later inzakten, omdat zij moe waren'', zegt Haak na afloop van de olympische dag. ,,Die man extra was een goede beslissing, dat pakte goed uit.\"\n\nGrote plaat\n\nNiemand op de wereld die met zo'n groot verzet kan starten als Hoogland (28), zonder bij topsprinters te moeten lossen. Dat is zijn kracht, meestarten op de 'grote plaat', die speciaal voor deze Olympische Spelen is gemaakt. Voor de kenners: verzet 69-15. Voor de niet-kenners: een monsterverzet. ,,En ik draaide daarvoor eigenlijk al een gigantische plaat\", vertelt hij erbij. Hoogland trapte ooit een vermogensmeter kapot. Daardoor trainen ze tegenwoordig zonder, het werd een wat te groot risico voor sommige lichaamsdelen.  \n  \nEn dan is Lavreysen er nog. Olympisch debutant én de grote favoriet voor drie gouden medailles op deze Spelen. Wist hij veel, toen hij het BMX'en jaren geleden achter zich liet en overstapte naar een sport waar de kans op een valpartij kleiner is en daarmee ook de kans dat zijn schouders uit de kom schieten. Wel slaapt hij nog elke nacht met zijn handen in lussen, om te voorkomen dat hij onbewust door een draai alsnog in de problemen komt.  \n  \nDe teamsprint staat in Nederland voor de opmars naar groter succes. Naar zwaardere concurrentie. Ieder rijdt zijn eigen programma, heeft zijn eigen specialisme, maar tegelijkertijd dagen ze elkaar uit. Dat was ideaal toen het coronavirus de sportwereld platlegde en daarmee ook een streep haalde door alle baanwedstrijden. Tot deze uitgestelde Spelen hadden de Nederlanders al anderhalf jaar geen officiële wedstrijden gereden, geen grote krachtmetingen gehad. Maar ze hadden elkaar. En deden het met officieuze wedstrijden, met simulatie.  \n  \nBovendien weten ze stuk voor stuk: mijn ploeggenoot is mijn grootste concurrent. Dat houdt scherp en motiveert. En nu staan ze hier dus, in Japan, in een vrolijk oranje rijtje. Niet iedereen kan omgaan met de druk van een rol als topfavoriet. Zij wel. Eigenlijk wisten ze na de eerste voorronde al dat het goed zou komen. Ze waren de snelste en Hoogland was nog fris. In de volgende ronde ging het nog sneller, en in de finale wederom, in een olympisch record (41,369).  \n  \nHet is dinsdag, in Japan, en daar staat Harrie Lavreysen, debutant en olympisch kampioen, moeite te doen om te beseffen wat er nou zojuist precies is gebeurd. Er is publiek dat naar hem zwaaide, het is eindelijk weer druk op het middenterrein, het beeld dat hij de afgelopen tijd zo miste. En hij is de beste op de Spelen, samen met zijn teamgenoten. Iets dat hij zes jaar geleden nooit had kunnen bevroeden.  \n  \nZe moesten het alleen nog even doen. En dat deden ze gisteren, tot drie keer toe, op weergaloze wijze.","intensity":0,"negativity":2,"cluster_id":29,"similar_texts":"text565"},{"id":"25","publisher":"De Volkskrant","date":"2021-08-03","url":"https://krant.volkskrant.nl/titles/volkskrant/7929/publications/1323/articles/1419826/24/1","title":"Bol treft twee ijzersterke concurrenten in de finale","text":"IJzer scherpt IJzer. Zo noemt Sydney McLaughlin de tweestrijd met Dalilah Muhammad, de concurrente die ze geen rivaal wil noemen. Het respect is groot tussen de twee Amerikaanse atletes die elkaar beter maakten.  \n  \nDe aartsrivalen op de 400 meter horden keken de laatste jaren vooral naar elkaar. Maar ineens was daar een derde: Femke Bol, de 21-jarige Nederlandse waar Muhammad en McLaughlin tot voorkort nooit van hadden gehoord. In het coronajaar 2020, waarin veel concurrenten niet of amper in actie kwamen, brak Bol plotseling door.  \n  \nZe voerde de wereldranglijst aan op de 400 meter horden. Ze verloor geen enkele wedstrijd over haar favoriete afstand. Maar met Muhammad en McLaughlin hoefde ze zich nooit te meten. Ze treft het duo dinsdagnacht voor het eerst, in de olympische finale.  \n  \nMuhammad is een veteraan die alles al gewonnen heeft in haar carrière. De 31-jarige Amerikaanse zette een nieuwe standaard neer op de 400 meter horden. Na haar olympische titel in 2016 in Rio won ze op de wereldkampioenschappen in Doha in 2019 het goud in een nieuw wereldrecord: 52,16 seconden.  \n  \nDe 21-jarige McLaughlin zat haar toen al op de hielen. Ze moest in 2019 in de WK-finale slechts 0,07 seconden toegeven op de toptijd van haar landgenote. Het moest sneller kunnen, wist McLaughlin. Toen corona uitbrak, gebruikte de Amerikaanse de periode om van coach te wisselen. Ze liep geen enkele wedstrijd in 2020.  \n  \nMcLaughlin sloot zich aan bij de trainingsgroep van Bob Kersee, waar ook de zesvoudig olympisch kampioene Allyson Felix traint. De bekende atletiekcoach uit Amerika trainde ook zijn vrouw Jackie Joyner-Kersee, de drievoudig olympisch kampioene op de zevenkamp en Florence Griffith Joyner, de snelste sprintster aller tijden.  \n  \nKersee stuurde McLaughlin naar het kortere werk om meer snelheid te genereren. Nu is ze de eerste vrouw die de 100 meter horden onder de 13 seconden loopt, de 200 meter horden onder de 23 en de 400 meter horden onder de 52 seconden.  \n  \nMcLaughlin experimenteerde ook met het aantal passen dat ze tussen de horden maakt. Ze veranderde van vijftien naar veertien passen. Het leverde haar vlak voor Tokio een grandioos wereldrecord op. Ruim een maand geleden verbeterde ze de oude toptijd van Muhammad. Ze liep met een tijd van 51,90 seconden als eerste vrouw onder de 52 seconden op de 400 meter horden.  \n  \nDe druk was op haar olympisch debuut in 2016 in Rio nog gigantisch. McLaughlin was vijf jaar geleden op 16-jarige leeftijd de jongste atlete sinds 1972 die een plek in de olympische atletiekploeg veroverde. In Brazilië had ze continu het gevoel dat ze wilde overgeven van de zenuwen. Ze werd 16de. In Tokio zegt ze van spanning geen last te hebben. 'Druk is een illusie', aldus McLaughlin.  \n  \nHet gat met Muhammad en McLaughlin en Femke Bol was tot voor kort nog groot. Maar er lijkt in de aanloop naar de Spelen geen maat te staan op Bol. Begin juli haalde ze weer een enorme hap uit haar Nederlandse record. Haar persoonlijke record van 52,37 seconden komt nu serieus in de buurt van het wereldrecord. Slechts drie vrouwen waren ooit sneller op de 400 meter horden. Twee daarvan zijn Muhammad en McLaughlin.  \n  \nZo soepel als tijdens de twee wonderjaren van Bol ging het bij de voormalig wereldrecordhoudster Muhammad niet. De routinier worstelde met een blessure en herstelde van corona. Net op tijd kwam ze weer in topvorm. Ze plaatste zich voor Tokio in 52,42 seconden, de vierde tijd van het jaar.  \n  \nHoe het woensdagochtend vroeg zal gaan, om 05.20 uur Nederlandse tijd, is niet te voorspellen. In de drie halve finales liepen de drie rivalen elk een eigen race. Ze lieten zich niet uit het veld slaan door de stromende regen. Ze wonnen met speels gemak hun race, zonder onnodig krachten te verspillen. Voor wat het waard was: McLaughlin finishte in 53,03: Muhammad 53,30 en Bol 53,91.  \n  \nZe zijn aan elkaar gewaagd, zo veel is zeker. Maar in een race met tien hindernissen van 76,2 centimeter, elk 35 meter uit elkaar geplaatst, kan veel gebeuren. Zeker als er olympisch goud op het spel staat.","intensity":0,"negativity":0,"cluster_id":27,"similar_texts":"text230"},{"id":"26","publisher":"Algemeen Dagblad","date":"2021-08-03","url":"https://krant.ad.nl/titles/algemeendagblad/7908/publications/25444/articles/1419829/31/1","title":"Bol: grenzeloos én met plan finale in","text":"Ze kan niet wachten. Met een sterk lijf vol hunkering leeft Femke Bol toe naar de finale. In het Olympisch Stadion zal ze strijden tegen Dalilah Muhammad (31), regerend wereld- en olympisch kampioene, en de nieuwe wereldrecordhoudster Sydney McLaughlin (21). ,,Eindelijk!'', roept Bol vol euforie.  \n  \n,,Eindelijk mag ik nu tegen de besten van de wereld ooit lopen. Dat heb ik nog nooit gedaan. Ik ga er alles aan doen ze proberen bij te houden.'' Haar staart is zeiknat van de harde regen in Tokio tijdens de halve finale. Maar ook op een gladde baan loopt Bol als een gearriveerde ster naar de finale. Haar zelfvertrouwen is alweer gegroeid. ,,Mijn beste vorm ooit? Ja, dat denk ik wel. Ik ben écht supergoed in vorm.''  \n  \nMcLaughlin (51,90) en Muhammad (52,16) hebben nog sneller gelopen dan Bols beste tijd: 52,37. Maar dankzij die ongekende race vorige maand in Stockholm voelt ze dat ze kansen heeft. In mum van tijd is het gat grotendeels gedicht. In 2019 was haar beste tijd nog 55,32, in 2020 53,79 en nu dus 52,37.  \n  \nBol heeft de wereldtop werkelijk bestormd. Giechelend, vrolijk, onbevangen en stoïcijns. Twee jaar geleden verruilde ze het ouderlijk huis in Amersfoort voor Papendal. Ritme is van groot belang op de 400 meter horden. Tussen de 35 meter uit elkaar staande horden met een hoogte van 76,20 centimeter neemt ze telkens vijftien passen. Zestien kan uiteraard ook, maar het liefst gaat ze telkens het hekje als eerst over met haar sterkste opzwaaibeen: links.  \n  \nMeer nog dan tegen Muhammad en McLaughlin zal ze voor haar gevoel racen tegen de horden. Kenmerkend voor Bol is haar planmatige aanpak. ,,Ik ben ergens best chaotisch'', zegt ze. Daarom heeft ze 'veel te veel' boekjes. Een dagplanner, weekplanner, meerdere schriftjes vol to-dolijstjes. In Tokio heeft ze nu haar jaarlijks bij de Hema gekochte boekje mee, speciaal voor wedstrijden.  \n  \nVandaag zal ze haar boekje openslaan en het plan voor de finale uitschrijven. Visualiseren, geheugensteuntjes. Er staan geen privé-ontboezemingen in, toch bewaakt ze het boekje als een dagboek. ,,Ja, het is geheim. Mijn eigen ding. Dat gaat anderen niets aan.''  \n  \nOp de kaft staan sterren afgebeeld. Binnenin haar minutieus met de hand uitgeschreven plan, van de start tot en met de finish. Het eindresultaat schrijft Bol niet op, maar ze durft te dromen.","intensity":0,"negativity":1,"cluster_id":27,"similar_texts":"text550"},{"id":"27","publisher":"Algemeen Dagblad","date":"2021-08-03","url":"https://krant.ad.nl/titles/algemeendagblad/7908/publications/25444/articles/1419829/31/2","title":"Bonevacia stunt op 400 meter: 'Dit is een droom'","text":"Liemarvin Bonevacia wist niet wat hem overkwam, gisteren in het Olympisch Stadion van Tokio. De op Curaçao geboren atleet bereikte de finale op de 400 meter met de zevende tijd: 44,62, een Nederlands record. ,,Ik heb er geen woorden voor, dit is een droom'', jubelde hij voor de camera van de NOS. ,,Ik houd van Papendal, van Nederland en van Curaçao'', ging hij verder.  \n  \nBonevacia, de eerste Nederlandse olympische finalist ooit op de 400 meter, wil inspireren: ,,Ik doe dit voor alle kinderen, zodat ze blijven dromen. Ik hoor nu bij de beste acht van de wereld.''  \n  \nHij stond er wanneer het moest en wil dat donderdag in de finale nog een keer doen. ,,Je moet leveren wanneer het moet, daarom zijn we topsporters. En ik dank Jochem, de beste trainingspartner ooit'', sprak hij richting Jochem Dobber, die er niet in slaagde de finale te bereiken. Samen trainen ze op Papendal.  \n  \nDe finale van de 400 meter is donderdag om 14.00 uur Nederlandse tijd.","intensity":0,"negativity":1,"cluster_id":3,"similar_texts":"text425"},{"id":"28","publisher":"Algemeen Dagblad","date":"2021-08-04","url":"https://krant.ad.nl/titles/algemeendagblad/7908/publications/25463/articles/1420516/41/4","title":"Botteghin trekt naar Serie B","text":"Verdediger Eric Botteghin verruilt Feyenoord voor Ascoli in de Italiaanse Serie B. De 33-jarige Braziliaan was transfervrij bij de Rotterdammers en tekent een contract tot medio 2023 bij de Italiaanse club van het tweede niveau. Feyenoord nam Botteghin in 2015 over van FC Groningen. Daarvoor kwam de verdediger uit voor FC Zwolle en NAC Breda. In Rotterdam speelde de Braziliaan 135 competitiewedstrijden. Hij werd in 2017 landskampioen met Feyenoord.","intensity":0,"negativity":1,"cluster_id":45,"similar_texts":"text72"},{"id":"29","publisher":"De Telegraaf","date":"2021-08-04","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/34e3f0e6e892561630d0fd50f6929acc/web/OPS/cciobjects.json&hash=04249135a439cebd83b9#/pages/30","title":"Botteghin vervolgt zijn loopbaan in de Serie B","text":"Botteghin vervolgt zijn loopbaan in de Serie B\n\nVerdediger Eric Botteghin verruilt Feyenoord voor Ascoli in de Italiaanse Serie B. De 33-jarige Braziliaan was transfervrij bij de Rotterdammers en tekent een contract tot medio 2023 bij de Italiaanse club van het tweede niveau. Feyenoord nam Botteghin in 2015 over van FC Groningen. Daarvoor kwam de verdediger uit voor FC Zwolle en NAC Breda. In Rotterdam speelde de Braziliaan 135 competitiewedstrijden. Hij werd in 2017 kampioen met Feyenoord en won met de club twee keer de KNVB-beker. Met FC Groningen won hij de beker een keer.","intensity":0,"negativity":0,"cluster_id":45,"similar_texts":"text34"},{"id":"30","publisher":"De Telegraaf","date":"2021-08-04","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/34e3f0e6e892561630d0fd50f6929acc/web/OPS/cciobjects.json&hash=70e97d2b6c70e2623c0c#/pages/26-27","title":"Büchli: 20 minuten stampij maken voor plak","text":"Büchli: 20 minuten stampij maken voor plak\n\nMatthijs Büchli krijgt zijn zin.\n\nIZU Veel scheelde het niet, of Matthijs Büchli had kunnen fluiten naar zijn gouden medaille. Maar nadat de Santpoorter twintig minuten, volkomen terecht, enorme stampij had gemaakt bij de organisatie, kreeg hij alsnog de plak waar hij recht op had.\n\nDat zat zo: sinds de regels door de UCI zijn veranderd, mag coach Hugo Haak op de teamsprint gebruik maken van vier in plaats van drie rijders. Dat doet hij dan ook. Büchli rijdt steevast de kwalificatie en wordt voor de laatste twee races vervangen door Jeffrey Hoogland. De twee zijn finishers en moeten in de derde ronde het werk van starter Roy van den Berg en Harrie Lavreysen afmaken.\n\nDat is het zwaarste klusje in de teamsprint, vandaar dat Hoogland, de beste afmaker, één race uit de wind wordt gehouden. Büchli komt in de finale dus niet in actie. En dát leek hem in de Izu Velodrome zijn medaille te kosten. \n\nBüchli pikte het niet. Een rel was geboren. „Normaal, zoals bij de WK, staan we altijd met zijn vieren op het podium”, zo vertelde hij mét een medaille om zijn nek. ,,Maar de organisatie liet weten dat ik het podium niet op mocht én geen medaille zou krijgen omdat ik de finale niet had gereden. Punt.”\n\nDe organisatie had echter niet op Büchli gerekend: „Nou ja, daar ging ik natuurlijk even tegenaan schoppen. Dat heeft uiteindelijk twintig minuten geduurd. Maar we zijn er uitgekomen.”\n\nNadat de strijdende partijen er aanvankelijk niet uitkwamen, zocht Büchli het hogerop. „Tot vrij hoog bij het IOC, zeg maar. Het leidde tot een compromis: ik mocht het podium niet op, er werd zelfs gedreigd met uitsluiting aan de keirin-wedstrijd. Maar ze beloofden mij wel een plak. Blijkbaar hadden ze er nog eentje liggen. Die heb ik keurig gekregen nadat ze hem hadden gegraveerd.”","intensity":0,"negativity":0,"cluster_id":32,"similar_texts":"text27"},{"id":"31","publisher":"De Telegraaf","date":"2021-08-03","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/5fc70633d190dd1d247adf44a67a7b42/web/OPS/cciobjects.json&hash=675361470172dd58416a#/pages/10","title":"Buurt rouwt om geliefde bloemiste","text":"Buurt rouwt om geliefde bloemiste\n\nBuurtgenoten komen een laatste groet brengen.\n\nFoto’s Jos van Leeuwen\n\nVoor de deur van haar zaak zijn kaartjes en bloemen neergelegd voor de overleden Janet.\n\n❮❯\n\n’Onmisbare’ Janet was spil in de buurt en wist van aanpakken\n\ndoor Marieke van Essen\n\nDen Haag De Stationsbuurt in Den Haag is in rouw gedompeld na de dood van de geliefde bloemiste Janet. De 51-jarige inwoonster van Hoek van Holland overleed enkele dagen later aan de verwondingen, die ze opliep toen ze vorige week met haar brommer op het fietspad werd aangereden door een 61-jarige automobilist uit Den Haag die op de vlucht was voor de politie.\n\nFamilie, collega’s en buurtbewoners kunnen nauwelijks bevatten wat er die fatale dinsdag 27 juli op de Noordlandseweg in ’s-Gravenzande is gebeurd. „Mijn lieve zus, moeder, dochter en collega is er niet meer. Het voelt zo onwerkelijk. Zo onrechtvaardig. Verdoofd door pijn en verscheurd door onbegrip”, schrijft zus Patricia, eigenaresse van bloemen- en plantenwinkel Pluis op Facebook. \n\nVaste klanten en collega-ondernemers zijn eveneens in shock en tonen massaal hun medeleven. Voor de deur van de tijdelijk gesloten bloemenwinkel aan de Stationsweg liggen bloemen en kaartjes en op het raam hangt een foto van Janet samen met de hond van een klant. De stoep is bezaaid met stoepkrijttekeningen van buurtkinderen.\n\nVeel bewoners staan maandag stil bij het trieste stilleven: „Janet was een hele lieve vrouw, die van aanpakken wist. Ze stond altijd voor iedereen klaar en was zonder meer de spil van de buurt. Iedereen gaat haar heel erg missen”, zegt buurtbewoner Arnoud van Aalst, die een brief afgeeft.\n\nEen andere buurvrouw, die net terug van vakantie is en niets van het drama heeft meegekregen, wordt emotioneel als ze hoort dat Janet drie dagen tevergeefs vocht voor haar leven. „Het was een schat van een mens. Altijd vrolijk. En niets was haar teveel. Ze sjouwde elk jaar de kerstboom bij me naar boven. Ik kan het niet geloven.”\n\nJanets collega Kevin Abramse kan zijn tranen ook nauwelijks bedwingen. „Ik heb twaalf jaar met haar gewerkt, en het voelde als familie. Janet was een onmisbare schakel, voor ons en voor de buurt”, zegt Kevin, die de vele steunbetuigingen ’enorm waardeert’. „Het voelt voor ons als een warme deken.” \n\nDe 61-jarige verdachte wordt verdacht van poging doodslag op een agent die hem staande wilde houden en van het veroorzaken van het ongeluk. De rechter-commissaris heeft het voorarrest van de Hagenaar met veertien dagen verlengd.\n\n’Ze sjouwde ieder jaar kerstboom naar boven’","intensity":0,"negativity":0,"cluster_id":59,"similar_texts":"text678"},{"id":"32","publisher":"De Telegraaf","date":"2021-08-03","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/5fc70633d190dd1d247adf44a67a7b42/web/OPS/cciobjects.json&hash=59e54c41da13031165a1#/pages/44-45","title":"Buurt rouwt om geliefde bloemiste Janet","text":"Buurt rouwt om geliefde bloemiste Janet\n\nBewoners van de Haagse Stationsbuurt leggen bloemen neer voor bloemenwinkel Pluis, waar de omgekomen bloemiste Janet werkzaam was.\n\nfoto de telegraaf\n\ndoor Marieke van Essen\n\nDEN HAAG De Stationsbuurt in Den Haag is in rouw gedompeld na de dood van de geliefde bloemiste Janet. De 51-jarige inwoonster van Hoek van Holland overleed enkele dagen later aan haar verwondingen, nadat ze vorige week met haar brommer op het fietspad was aangereden door een 61-jarige automobilist uit Den Haag die op de vlucht was voor de politie. \n\nFamilie, collega’s en buurtbewoners kunnen nauwelijks bevatten wat er die fatale dinsdag 27 juli op de Noordlandseweg in ’s-Gravenzande is gebeurd. „Mijn lieve zus, moeder, dochter en collega is er niet meer. Het voelt zo onwerkelijk. Zo onrechtvaardig. Verdoofd door pijn en verscheurd door onbegrip”, schrijft zus Patricia, eigenaresse van bloemen- en plantenwinkel Pluis op Facebook. \n\nVaste klanten en collega-ondernemers zijn eveneens in shock en tonen massaal hun medeleven. Voor de deur van de tijdelijk gesloten bloemenwinkel aan de Stationsweg liggen bloemen en kaartjes en op het raam hangt een foto van Janet samen met de hond van een klant. De stoep is bezaaid met stoepkrijttekeningen van buurtkinderen.\n\nVeel bewoners staan maandag stil bij het trieste stilleven: „Janet was een hele lieve vrouw, die van aanpakken wist. Ze stond altijd voor iedereen klaar en was zonder meer de spil van de buurt. Iedereen gaat haar heel erg missen”, zegt buurtbewoner Arnoud van Aalst, die een brief afgeeft.\n\nEen andere buurvrouw, die net van vakantie is en niets van het drama heeft meegekregen, wordt emotioneel als ze hoort dat Janet drie dagen tevergeefs vocht voor haar leven: „Het was een schat van een mens. Altijd vrolijk. En niets was haar teveel. Ze sjouwde elk jaar de kerstboom bij me naar boven. Ik kan het niet geloven.”\n\nJanets collega Kevin Abramse, die een crowdfunding is gestart, kan zijn tranen ook nauwelijks bedwingen. „Ik heb twaalf jaar met haar gewerkt en het voelde als familie. Janet was een onmisbare schakel, voor ons, voor de buurt”, zegt Kevin, die de vele steunbetuigingen ’enorm waardeert’. „Het voelt voor ons als een warme deken.” \n\nDe 61-jarige verdachte wordt verdacht van poging doodslag op een agent die hem staande wilde houden en van het veroorzaken van het ongeluk. De rechter-commissaris heeft het voorarrest van de Hagenaar met veertien dagen verlengd.\n\nKlanten\n\nzijn in\n\nshock","intensity":0,"negativity":0,"cluster_id":59,"similar_texts":"text512"},{"id":"33","publisher":"De Telegraaf","date":"2021-08-03","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/5fc70633d190dd1d247adf44a67a7b42/web/OPS/cciobjects.json&hash=886823977f7f5562a2d8#/pages/38","title":"BVN","text":"BVN\n\nBVN06:00Ochtendpr.18:00NOS Journaal.18:20BinnensteBuiten.18:45EenVandaag.19:15First Dates.20:00NOS Journaal.20:30Weerbericht Europa/Afrika.20:353Doc: Boter, Kaas noch Eieren.21:20De slimste mens.22:00De streken van Van Boven.22:25Nieuwsuur.22:55Weerbericht Amerika/Caribiën.23:00Opsporing Verzocht.23:05Op1.00:00NOS Journaal.00:15Romeinse tragedies.00:50Kook mee met MAX.01:05NOS Journaal.01:20Pak de Macht.02:00NOS Journaal.02:20Typisch Helmond.02:45Noord-Zuid-Oost-West.03:05NOS Journaal.03:20Randland.03:45Alleen op een eiland met Hans Dorrestijn.04:20Sesamstraat.04:35Sesamstraat 10 voor...","intensity":0,"negativity":0,"cluster_id":50,"similar_texts":"text412"},{"id":"34","publisher":"De Volkskrant","date":"2021-08-03","url":"https://krant.volkskrant.nl/titles/volkskrant/7929/publications/1323/articles/1419826/24/2","title":"Dafne Schippers na haar uitschakeling: 'Ik wil niet blijven aanmodderen'","text":"### Monoloog - Dafne Schippers (29)\n\nHet lukt me niet een interview te geven zonder te huilen. Sorry. Alles komt eruit nu, de laatste twee jaar. Ik heb zo hard gevochten. Dag in dag uit. Je hoopt dat je een keer wat terugkrijgt. Dat is niet zo. Dat komt gewoon even binnen. Je denkt alles vooruit te duwen, met het idee dat het wel goedkomt. Maar de waarheid is dat het niet goed is gekomen.  \n  \n'Ik ben een toernooimens, dan hoop je dat het allemaal wel net bij elkaar komt op het moment dat je er staat. Helaas was het niet zo. Ik moest te veel geven in de bocht. Ik dacht: ik ga er gewoon voor. Ik moest iets proberen, ik zat er best wel lekker in. Maar dat heeft me zoveel energie gekost.  \n  \n'Op het laatste stuk kom ik er niet door. Als dan de versnelling er is, kan ik niet meer inhaken. Daar mis ik de trainingsinhoud van de afgelopen anderhalf jaar. Ik sta stil, ik ga in het zuur en zij lopen weg. Mijn snelheid is wel goed, maar mijn inhoud en mijn start niet. Nee, tijdens de race heb ik niet eens zoveel last van mijn rug (Schippers kampt met een beginnende hernia, red.), maar ik voel stijve plekken, zoals in mijn bilspier.  \n  \n'Misschien had ik achteraf beter voor de 100 kunnen kiezen. Het is door mijn hoofd geschoten. Maar dan moet je echt een volle start maken. Dan kan het in je rug schieten als je te veel power geeft. Maar het is als, als als. Ik hoop verderop in het toernooi met de meiden op de 4x100 alles te geven. Dan hoef je geen startblok te gebruiken. Daar wil ik laten zien dat ik er nog ben.  \n  \n'Ik moet dit even een plekje geven, ik neem nu een break om na te gaan wat er nog mogelijk is. Daar wil ik de tijd voor nemen, ook al duurt het maanden. Ik moet dingen bedenken waardoor ik kan terugkomen op mijn oude niveau. Ik werk weer met krachttrainers, niet om sterk te worden, maar heel specifiek aan kleine dingen te werken. Het speelt mee dat ik al dertien jaar in dezelfde routine op Papendal zit. Het kan geen kwaad andere mensen eens te laten meekijken.  \n  \n'Maar ik moet niet blijven aanmodderen. Het moet wel leuk blijven. Ik wil nog steeds stappen maken, mee strijden met de wereldtop en niet ergens achteraan lopen. Dat motiveert me niet genoeg. Ik wil hard werken, maar dan moet ik er iets voor terugkrijgen. Alleen maar vechten is ook niet leuk.  \n  \n'Ik ben nog steeds de Dafne uit mijn begintijd, ergens, maar ik weet niet zo goed meer waar ze is. Er zijn momenten geweest waarop je denkt aan stoppen, zeker als je bijna niet meer van de bank kunt komen. Dan denk je: waar doe ik dit in godsnaam voor. Maar ik ben topsporter. Ik wil vechten. Ik wil niet zomaar opgeven. Of dat moment nu dichterbij komt? Ik heb er nu geen antwoord op.'","intensity":0,"negativity":1,"cluster_id":23,"similar_texts":"text216"},{"id":"35","publisher":"De Volkskrant","date":"2021-08-04","url":"https://krant.volkskrant.nl/titles/volkskrant/7929/publications/1324/articles/1420503/3/1","title":"Dansleraar wil vaccinatiebewijs van zijn cursisten. Maar mag dat wel?","text":"### Corona\n\nEr gaat niets boven son tradicional, de moeder van de salsadans, beweert dansleraar Peter Vlug (64). 'Buena Vista Social Club met hun grote hit Chan Chan? Zulke muziek! Zo mooi, je kunt er zelfs van huilen', zegt hij. Al jaren geeft Vlug als vrijwilliger dansles aan zo'n zestig cursisten in dansschool CoraSon in Utrecht. Maar binnenkort kunnen zij niet zomaar een dansje komen wagen. Ze zullen eerst bewijs van een volledige vaccinatie moeten leveren. 'Ik heb een zorgplicht naar mijn cursisten', zegt Vlug.  \n  \nHij wil slechts iedereen in de zaal beschermen tegen een mogelijk dodelijke ziekte, zegt hij. De dansschool is zijn lust en zijn leven. En hij gaat niet over één nacht ijs; fijntjes wijst de als jurist opgeleide dansleraar op de recente mislukkingen van het Testen voor Toegang en de enorme besmettingsgolven die dat heeft opgeleverd. Hij hoeft alleen maar te kijken naar zijn eigen stad Utrecht waarin het misging bij festival Verknipt: meer dan 130 mensen waren besmet toen ze het festivalterrein betraden, ondanks verplichte toegangstesten. Naderhand werden er 1.100 positief getest. In de danszaal zitten mensen dicht op elkaar, redeneert Vlug. Hij wil een uitbraak voorkomen.  \n  \nTegen wil en dank is de introverte Peter Vlug nu het middelpunt geworden van een discussie die in steeds meer landen woedt en ongetwijfeld ook in Nederland nog vaak zal terugkomen: in hoeverre kan een vaccinatiebewijs gevraagd worden als voorwaarde om aan activiteiten te kunnen deelnemen?\n\nPass sanitaire\n\nNew York voert eind deze maand een vaccinatieplicht in voor restaurants, theaters en sportscholen. In Frankrijk braken grote protesten uit toen Macron de pass sanitaire invoerde en een verplichte vaccinatie voor het zorgpersoneel aankondigde. In Curaçao werd een werknemer in het gelijk gesteld toen zij haar ontslag na een corona-  \n  \nvaccinatieweigering bij de rechter aanvocht, hoewel haar arbeidsovereenkomst ontbonden bleef. Elke nieuwe casus bezorgt juristen hoofdbrekens.  \n  \nVia sociale media werd Vlug al veroordeeld. Hij maakte kennis met de radicaliteit van de antivaxbeweging, die hem bestookte met haatdragende berichten. En via de telefoon deelde iemand hem, met rustige stem, mee dat hij 'in aanmerking zou komen voor de doodstraf'. 'Ik heb er de afgelopen dagen slecht van geslapen', zegt Vlug. 'Maar gelukkig krijg ik ook veel positieve reacties. Mijn cursisten, enkele uitzonderingen daargelaten, staan achter me.'  \n  \nVlug is er naar eigen zeggen 'honderd procent van overtuigd' dat hij in zijn recht staat. Hij beroept zich op een advies van de Gezondheidsraad, waarin staat dat private organisaties aan hun zorgplicht kunnen voldoen door bijvoorbeeld een vaccinatiebewijs te vragen. In een reactie benadrukt een woordvoerder van de Gezondheidsraad dat niet zij, maar het ministerie het beleid bepaalt.  \n  \nOok wijst de woordvoerder op een ander deel van het advies, namelijk de nuancering dat een vaccinatiebewijs alléén kan worden vereist als dat het minst ingrijpende middel is om het doel te bereiken. De raad noemt een bewijs van een recente negatieve testuitslag als voorbeeld van een minder ingrijpend alternatief.  \n  \nDaarover heeft Vlug nagedacht. 'Voorheen had ik ook de mogelijkheid een negatieve testuitslag te vragen. Dat was juist om niet-gevaccineerden een kans te geven les bij mij te volgen en helemaal zeker te weten dat ik niet zou discrimineren.' Maar, stelt Vlug, 'door de gebleken onbetrouwbaarheid van coronatesten kon ik niets anders doen dan die mogelijkheid schrappen'.  \n  \nHoogleraren gespecialiseerd in het recht twijfelen vooralsnog of Vlug in zijn recht staat, met name vanwege het gebrek aan jurisprudentie. Hoogleraar Gezondheidszorg aan de Erasmus Universiteit Martin Buijsen is wel stellig: wat Vlug doet, mag niet. 'Ik kan me voorstellen dat een dansschool deurbeleid voert', zegt Buijsen. 'Daar is niks mis mee.' Maar 'het louter vragen naar een vaccinatiebewijs is echt discriminatoir'. Nog niet iedereen heeft immers de mogelijkheid gehad zich volledig te laten vaccineren en sommigen zullen dat ook niet doen, bijvoorbeeld vanwege een zwakke gezondheid of uit levensbeschouwelijke overwegingen. 'Dit klinkt misschien sympathiek, maar het is echt disproportioneel om alleen een vaccinatiebewijs te accepteren', aldus Buijsen.  \n  \nEen woordvoerder van het Ministerie van Volksgezondheid, Welzijn en Sport (VWS) kon dinsdag niet zeggen of het vereisen van een vaccinatiebewijs in deze specifieke situatie mag. Maar, benadrukt VWS, 'het is niet niks om mensen te vragen naar coronatoegangsbewijzen, laat staan om mensen alleen toegang te verlenen op basis van vaccinatiebewijzen. Dat is hele persoonlijke informatie.'\n\nSpecifieke plekken\n\nDaarom zet het kabinet coronatoegangsbewijzen momenteel alleen in op specifieke plekken, aldus de woordvoerder. 'Je kunt nu veilig in een restaurant zitten, dus willen we echt niet dat restauranteigenaars op eigen initiatief vragen om coronatoegangsbewijzen. Ook al vinden mensen dat misschien een veilig idee, we willen niet leven in een samenleving waar coronatoegangsbewijzen overal voor nodig zijn'.  \n  \nHet zal nog een tijdje duren voordat Vlug weer in zijn danszaal staat. Na de zomerstop wordt pas eind september de draad weer opgepakt. Wel zijn er voorzorgsmaatregelen: er wordt niet van danspartner gewisseld. De rueda, de dans in kringvorm, zal ook aangepast moeten worden. En, zegt hij, iedereen laat een vaccinatiebewijs zien. Als het aan hem ligt.\n\nPASJESSYSTEEM IN NEW YORK\n\nBezoekers van restaurants in New York moeten binnenkort een pasje tonen als bewijs dat zij volledig zijn gevaccineerd. De maatregel gaat ook gelden voor sportscholen, theaters en voorstellingen die binnen plaatsvinden. De regel gaat eind deze maand in, maar pas vanaf 15 september zal er strikt de hand aan worden gehouden. Vooral in armere wijken hebben veel mensen nog geen prikken gehad.","intensity":0,"negativity":1,"cluster_id":47,"similar_texts":"text384"},{"id":"36","publisher":"Trouw","date":"2021-08-03","url":"https://krant.trouw.nl/titles/trouw/8321/publications/1318/articles/1419827/14/1","title":"De atletiekkoningin blaast de aftocht, de nieuwe glorieert","text":"### Voorbijgerend Hassan passeert Schippers\n\nDe Spelen van Tokio hebben Dafne Schippers op keiharde wijze een spiegel voorgehouden. Al twee jaar lang zegt ze tegen zichzelf dat het wel goed komt. \"De echte waarheid is dat dat niet altijd opgaat.\" Weg olympische droom, hallo realiteit. Schippers realiseert zich nu dat ze de aansluiting met de wereldtop is kwijtgeraakt.  \n  \nHaar tijden zijn al lang niet meer van mondiaal topniveau, en - afgezet tegen de lat die zij met haar eerdere prestaties zelf zo hoog heeft gelegd - ronduit teleurstellend. Waar ze vijf jaar geleden in Rio nog zilver won, strandt Schippers (29) nu roemloos in de halve finale van de 200 meter. Haar tijd van 23,03 ligt bijna anderhalve seconde boven haar persoonlijk record (21,63). Een record dat ook alweer uit 2015 stamt, het jaar waarin zij de wereld verbaasde en de eerste van haar twee mondiale titels won.  \n  \nNa de race komt ze in de betonnen catacomben van het Olympic Stadium aangelopen. Ze begint te lachen: \"Daar zijn we weer.\" Om eraan toe te voegen dat ze zich heeft voorgenomen om dit interview zonder tranen te volbrengen. Vrijwel meteen barst ze in huilen uit.  \n  \nHier staat een sportvrouw die beseft dat al het harde werken, de dagen dat zij door de pijn aan haar versleten rug niet van de bank kon afkomen, het doorzetten en niet opgeven; dat dat allemaal zonder beloning is gebleven. \"Sorry hoor\", herpakt ze zich. \"Alles komt er nu uit van de laatste twee jaar. Ik heb zo hard gevochten. Je hoopt dat je op een keer wat terugkrijgt. In dit geval is dat niet zo. Dat komt binnen.\"\n\nEnergieverslindende bocht\n\nSchippers geeft toe dat ze de afgelopen periode de schijn heeft opgehouden. Voor zichzelf. \"Het is nu eenmaal makkelijker om altijd alles vooruit te duwen en te denken: het komt wel goed.\" Je moet als topsporter ook hoop houden, verklaart ze. En zij is toch 'een echt toernooimens'? Dus ze hoopte dat net nu alles bij elkaar zou komen.  \n  \nNiet dus. Het verloop van de race is ontluisterend. Bij het uitkomen van de bocht, halverwege, ligt ze nog in een redelijk goede positie. De eerste twee loopsters zijn verzekerd van een plek in de finale. Maar dan lijkt het alsof ze stilvalt, waar ze vroeger juist befaamd was om haar eindsprint. Ze wordt zesde.  \n  \n\"Ik dacht: ik ga er gewoon voor. Ik moest iets proberen. Alleen de bocht kostte zoveel energie dat ik het laatste stuk niet doorkom. Daar mis ik de trainingsinhoud van de afgelopen periode. Waar de anderen versnellen, ga ik in het zuur.\"\n\nPuzzelen binnen beperking\n\nAchteraf had ze misschien beter de 100 meter kunnen lopen. Maar op die afstand vreesde ze de volle start die dan vereist is. Dan zou het in haar rug kunnen schieten. Zo is het puzzelen binnen de fysieke beperkingen. In de nacht van morgen op donderdag (Nederlandse tijd) wacht nog de 4x100-estafette. \"Daar hoef ik geen startblok te gebruiken. Dus dat scheelt.\"  \n  \nZe grinnikt. De tranen zijn opgedroogd. Grote vraag is: hoe nu verder? Daar gaat Schippers de komende weken over nadenken. Over een afscheid heeft ze het niet. \"De emotie komt er ook uit, omdat ik het nu kan loslaten. (...) Daarna moet ik weer gaan bedenken: hoe kan ik ervoor zorgen dat het beter wordt? En wat kan ik daarvoor doen? Ik moet niet blijven aanmodderen. Het moet ook leuk blijven.\"  \n  \n\"Ik heb altijd gezegd dat ik wil kunnen meestrijden met de wereldtop, niet ergens achterin lopen. Dat motiveert mij niet genoeg. Ik ben een hele harde werker, maar daar wil ik wel iets voor terugkrijgen.\"\n\nDe tranen schieten Dafne Schippers in de ogen","intensity":0,"negativity":0,"cluster_id":23,"similar_texts":"text697"},{"id":"37","publisher":"NRC Handelsblad","date":"2021-08-03","url":"https://www.nrc.nl/nieuws/2021/08/02/de-vaccinfabrikanten-zien-een-booster-wel-zitten-en-nu-ook-steeds-meer-rijke-landen-a4053371#20210803-79731-104","title":"De vaccinfabrikanten zien een  booster  wel zitten, en nu ook steeds meer rijke landen","text":"Derde prik Hoewel grote delen van de wereld nog altijd nauwelijks of zelfs helemaal niet zijn begonnen met vaccineren tegen corona, gaan steeds meer rijke landen alvast derde prikken uitdelen. De vaccinfabrikanten sturen er zelf op aan.,Na de jaarwisseling stonden Israël en het Verenigd Koninkrijk maandenlang bovenaan de lijstjes van landen met de hoogste vaccinatiegraad. Andere landen keken met jaloezie naar de snelle uitrol van de vaccinatiecampagnes en de daarmee kelderende besmettingsgraad. Maar de laatste weken loopt het aantal coronabesmettingen in deze landen weer fors op en in ziekenhuizen worden steeds vaker ouderen opgenomen die ziek zijn geworden door een coronabesmetting – ook al zijn zij volledig gevaccineerd.\n\nHet was reden voor de Israëliërs en de Britten om opnieuw het voortouw te nemen op vaccinatiegebied, ditmaal door boosters beschikbaar te stellen voor kwetsbaren en ouderen. Het gaat om een derde, extra prik van een coronavaccin die de bescherming tegen het virus moet verbeteren. Ook Duitsland gaat binnenkort beginnen met boosters. De federale minister van Gezondheid en diens collega’s in de zestien Duitse deelstaten stemden maandag unaniem in met een plan om kwetsbare en oudere mensen een derde prik te geven vanaf 1 september.\n\nEr zijn kleine verschillen te bespeuren tussen de landen. In Israël kunnen mensen met een kwetsbare gezondheid sinds enkele weken een derde prik krijgen en komen sinds zondag ook gezonde 60-plussers in aanmerking voor een booster, terwijl het Verenigd Koninkrijk in september begint en de leeftijdsgrens op vijftig jaar heeft gezet. In Duitsland, waar het officiële besluit nog moet vallen, wordt vooralsnog enkel gesproken over „kwetsbaren en ouderen”. In andere westerse landen zoals de Verenigde Staten en Nederland wordt ook gesproken over de zin van een boostercampagne, maar zijn nog geen concrete plannen bekendgemaakt.\n\nDe voornaamste reden dat landen opteren voor een derde prik is dat de eerste twee prikken niet 100 procent beschermen tegen besmetting en ziekte door het coronavirus en er zijn voorzichtige signalen dat een derde prik die weerstand mogelijk verhoogt. Zoals gebruikelijk bij vaccins neemt de werkzaamheid van een vaccin na verloop van tijd af (zo bleek vorige week dat het vaccin van Pfizer na zes maanden 84 procent bescherming biedt in plaats van de aanvankelijke 96 procent) en vooral de vaccins van AstraZeneca, Spoetnik-V en Sinopharm blijken minder opgewassen tegen de besmettelijkere Deltavariant van het virus.\n\nVoor landen die veel geprikt hebben met vaccins die minder goed zijn opgewassen tegen de Deltavariant – zoals het VK, waar de meesten zijn geprikt met het middel van AstraZeneca – is de noodzaak relatief groter. Eerder besloten Hongarije, de Verenigde Arabische Emiraten en Rusland, die veel hebben geprikt hebben met het minder effectieve vaccin van Sinopharm, ook al derde prikken beschikbaar te stellen. In Hongarije is daar zelfs geen leeftijdsgrens aan verbonden.\n\nOf Nederland ook derde prikken gaat zetten, is nog niet te zeggen. Het ministerie van Volksgezondheid heeft de Gezondheidsraad om advies gevraagd over het nut van een boostercampagne; dat wordt binnen enkele weken verwacht. Het RIVM stelt dat momenteel nog onvoldoende duidelijk is of een derde prik betere bescherming biedt en zegt onderzoeken hierover af te wachten.\n\nOnder Nederlandse experts zijn de meningen verdeeld. Voorstanders stellen dat iedere kans om kwetsbaren extra te beschermen aangegrepen moet worden. Sommigen zeggen bovendien dat het extra vaccineren van bijvoorbeeld verpleeghuisbewoners de herinvoering van strenge maatregelen zou kunnen voorkomen. Tegenstanders betwijfelen echter of dit de beste fase van de pandemie is om extra vaccins uit te delen omdat de huidige vaccinatiecampagne al relatief goed beschermt tegen ernstige ziekte en ziekenhuisopnames. Ook de Europese Medicijnwaakhond EMA vindt boostershots vooralsnog niet nodig. Critici waarschuwen verder dat niet blindgestaard moet worden op de hoeveelheid antistoffen in het lichaam: een gevaccineerd lichaam met minder antistoffen, zal deze wel weer gaan aanmaken als het opnieuw in aanraking komt met het virus.\n\nLees ook: Zo gaat het nu met vaccineren\n\nArme landen\n\nEen moreel en medisch argument tegen boostercampagnes in westerse landen, is de vrees dat deze de wereldwijde vaccinongelijkheid kunnen versterken. Zo deed de Wereldgezondheidsorganisatie (WHO) vorige maand al een beroep op rijke landen om niet te beginnen aan het uitdelen van boosterdoses omdat miljarden mensen nog op hun eerste prik wachten. Wetenschapstijdschrift Nature beschikt over een interne analyse van de WHO waaruit blijkt dat als elf rijke landen die boosters overwegen daadwerkelijk alle 50-plussers extra vaccineren, de wereldwijde voorraad met 440 miljoen vaccins slinkt. Dat is een flinke hap: dit jaar worden er in totaal door alle fabrikanten naar schatting 12 miljard vaccins geproduceerd, en het overgrote deel daarvan gaat al naar rijke landen.\n\nHet is volgens de WHO veel nuttiger als deze vaccins naar arme landen worden gestuurd, waar het gros van de mensen nog geen enkele prik heeft gehad. Zo is op het Afrikaanse continent nog minder 2 procent van de bevolking gevaccineerd. Daar kunnen vaccins sterfte voorkomen en economie ontwrichting tegengaan. Bovendien is er onder wetenschappers angst dat uit landen met een lage vaccinatiegraad nieuwe, gevaarlijkere varianten opdoemen.\n\nPrijzen verhoogd\n\nDat vaccinproducenten Pfizer en Moderna wel groot voorstander zijn van een derde prik, is niet gek. Hoe meer rijke landen kiezen voor boosters, hoe lucratiever. De Amerikaanse bedrijven vragen veel meer geld aan rijke landen voor hun vaccins dan aan armere landen. Pfizer heeft bij de Amerikaanse toezichthouder FDA al toestemming aangevraagd voor een derde prik.\n\nAfgelopen weekend werd bevestigd dat de twee bedrijven hun prijzen voor de Europese markt verhogen. De Britse zakenkrant Financial Times heeft delen van de contracten ingezien. In een nieuwe deal met de Europese Unie kost één dosis Pfizer-vaccin nu 19,50 euro, ten opzichte van 15,50 eerder. Bij Moderna zou het gaan om een prijsstijging van 19 euro naar 21,50. De mRNA-vaccins waren al de duurste vaccins. Eerder had de Bulgaarse premier Bojko Borisov zich al laten ontvallen dat de EU fors meer moest gaan betalen.\n\nHet is niet zo dat deze bedrijven een gebrek hadden aan inkomsten. Pfizer verwacht dit jaar 28 miljard euro omzet te behalen op de coronaprikken. Moderna – een bedrijf dat nooit eerder een product naar de markt bracht – rekende eerder op zo’n 16 miljard euro omzet. Deze week komt het met een nieuwe, waarschijnlijk hogere verwachting. Stéphane Bancel, de topman van Moderna, is volgens Forbes nu 9,5 miljard euro waard.\n\nDe Financial Times schrijft op basis van een ingewijde dat farmaceuten zich bij de onderhandeling van hun gebruikelijke retoriek hadden bediend. Namelijk: deze vaccins werken goed, dus zijn veel waard. Farmaceuten met een monopolie op hun product worden al jaren hevig bekritiseerd vanwege hun prijsstrategie. Ze vragen vaak om prijzen die niks te maken hebben met de productiekosten, maar gaan over de marktwaarde, vrij vertaald ‘wat de gek ervoor geeft’. Landen zijn bereid om veel geld te betalen voor gezonde burgers.\n\nPfizer – dat de winst deelt met Duitse partner Biontech – had al meerdere keren laten doorschemeren de vaccinprijs veel te laag te vinden. Het zou een speciale „pandemieprijs” zijn, „duidelijk niet gestuurd door normale marktomstandigheden”, had financieel topman Frank D’Amelio eerder gezegd. Hij zei dat bedragen van tussen de 150 en 175 dollar per dosis eerder normaal waren. Topman Albert Bourla zei in een interview met Europese kranten dat de vaccins „levens redden en zorgen voor de heropening van de economie”, „en we verkopen ze voor de prijs van een maaltijd”.\n\nNiet iedereen is het eens met deze denkwijze van farmaceuten. Tegenstanders wijzen erop dat de prikken mede mogelijk zijn gemaakt door honderden miljoenen aan overheidsgeld.\n\nDit zegt de wetenschap over boosters\n\nOf de bescherming tegen Covid-19 na één of twee keer vaccineren langdurig afdoende blijft, is wetenschappers nog niet duidelijk. Tegen ernstige of fatale ziekte beschermen alle vaccins tot nu toe in elk geval nog goed. Na een derde dosis zitten er wel meer virusremmende antistoffen in het bloed dan na de tweede. Dat deelde Pfizer zelf vorige week op basis van de eerste, voorlopige gegevens van de effecten van een derde prik, bij elf gevaccineerden. De hogere aantallen antistoffen remden in een viruskweek zowel de Alfavariant (de ‘Britse’), de Betavariant (die ontstond in Zuid-Afrika) en de Deltavariant beter dan na de tweede prik.\n\nNa de tweede prik waren de antistoffen wat minder goed opgewassen tegen Beta dan tegen Alfa. En na acht maanden waren ze tegen beide varianten afgenomen. De derde prik schroefde de hoeveelheid antistoffen flink op, en er was bijna geen verschil meer tegen beide varianten.\n\nOok de antistoffen tegen Delta waren volgens Pfizer vijf keer zo effectief na de derde prik als een maand na de tweede bij volwassenen tot 55 jaar, en zelfs elf keer zo krachtig bij 65-plussers (die sowieso wat minder antistoffen hadden dan jongere mensen na de tweede prik). Vermoedelijk kiest Israël op basis van deze gegevens ervoor om hun ouderen een derde prik te geven.\n\nHet zou nog steeds kunnen dat een tweede prik afdoende is. Voor een goede afweer zijn ook andere onderdelen van het immuunsysteem belangrijk, zoals bijvoorbeeld T-cellen.\n\nNieuwsbrief\n\nNRC Vandaag\n\nElke ochtend een overzicht van onze beste stukken en al het belangrijke andere nieuws\n\nInschrijven\n\nEen versie van\n\ndit artikel\n\nverscheen ook in\n\nNRC Handelsblad\n\nvan 3 augustus 2021\n\nEen versie van\n\ndit artikel\n\nverscheen ook in\n\nNRC in de ochtend\n\nvan 3 augustus 2021","intensity":0,"negativity":0,"cluster_id":13,"similar_texts":"text174"},{"id":"38","publisher":"Trouw","date":"2021-08-04","url":"https://krant.trouw.nl/titles/trouw/8321/publications/1319/articles/1420505/4/1","title":"Delta Fiber bindt de strijd aan om snelste internet","text":"Als thuiswerken de nieuwe norm wordt, is er ook behoefte aan sneller internet, lijken telecombedrijven te denken. Delta Fiber meldde maandag ruim een miljoen nieuwe huishoudens te willen voorzien van glasvezel: supersnelle internetverbinding. Daarmee opent het Zeeuwse telecombedrijf de aanval op KPN, dat een maand geleden nog zo'n beetje dezelfde plannen onthulde.  \n  \nZo gaan beide bedrijven in dezelfde vijver vissen: gebieden waar geen glasvezel ligt en waar gezinnen nog internetten via de relatief tragere kabelnetwerken. Als ze sneller internet kunnen krijgen, stappen ze over, vermoeden de aanbieders. Van de acht miljoen huishoudens in ons land beschikken er nu een kleine vier over glasvezel. Drie miljoen daarvan zijn aangesloten bij KPN, en dat moeten er nog veel meer worden. Het bedrijf streeft ernaar in 2025 minimaal 80 procent van de huishoudens aangesloten te hebben op het eigen glasvezelnetwerk.  \n  \nMaar daar wil Delta dus een stokje voor steken. Helemaal onverwachts is de concurrentie van het bedrijf dat in handen is van de Zweedse investeringsmaatschappij EQT niet. Zo voorziet Delta nu al 900.000 huishoudens van glasvezel. Met een lening van 2 miljard euro denkt directeur Marco Visser dat aantal de komende jaren ruim te kunnen verdubbelen, te beginnen in dorpen en kleinere gemeenten.  \n  \nGlasvezel is gunstig voor bedrijven én klanten: het snelst mogelijke internet en goedkoop in onderhoud. Daarom levert glasvezel op lange termijn meer op dan kabelnetwerk. \"Wie het eerst komt, het eerst maalt\", zegt Tim Poulus, analist bij marktonderzoeker Telecompaper over de concurrentiestrijd. Aanbieders zitten namelijk nooit in dezelfde gebieden, omdat concurrentie ervoor zorgt dat ze de forse investeringen in de aanleg van glasvezel, minimaal een kleine 1000 euro per huishouden, niet terugverdienen. Mensen zijn maar bij één internetaanbieder klant. Dus als KPN in zee gaat met een gemeente, zijn andere bedrijven daar eigenlijk al te laat.  \n  \nMeer voor de hand ligt het dat telecombedrijven bestaande netwerken van elkaar gaan huren, zoals moet gaan gebeuren in grote steden. Daar werkt het platform Open Dutch Fiber nu aan de installatie van glasvezel voor een miljoen huishoudens, terwijl T-Mobile straks de afnemer moet worden. Hoewel dus ook KPN interesse heeft om daar het glasvezelnetwerk uit te bouwen.  \n  \nDat is opvallend, want de telecomsector liet de Randstad tot dusver met rust als het om glasvezel gaat. Vooral vanwege praktische redenen. Hoe meer hoogbouw, hoe lastiger de aanleg. \"In Amsterdam of Rotterdam leg je ook niet zomaar even wat straten open\", zegt Poulus.  \n  \nDaar weet Ziggo, het bedrijf dat zich (nog) nauwelijks bemoeit met het supersnelle-internetgeweld, alles van. Ziggo zit al in stedelijke gebieden. Niet met glasvezel, maar vooral nog met kabelnetwerken. En die werken over het algemeen prima, zegt Poulus, snel genoeg voor de mensen thuis. Misschien kan het internet nog sneller met glasvezel, maar de aanleg is duur en lastig uitvoerbaar. Zolang Ziggo de hete adem van concurrenten als KPN niet voelt, ziet het geen reden om fors te investeren, vermoedt hij. En daarbij: waarom zou een klant overstappen als het internet al goed genoeg is?  \n  \nDeltadirecteur Visser meent de concurrentie te slim af te zijn door met een nieuwe technologie nóg sneller internet aan te bieden, namelijk 10 gigabit per seconde in plaats van 1. Maar daar zitten nog wel wat haken en ogen aan, constateert emeritus hoogleraar breedbandnetwerken Ton Koonen (TU Eindhoven).  \n  \nDie internetcapaciteit moet namelijk worden verdeeld over meerdere huishoudens. Hoe meer huishoudens zijn aangesloten, hoe 'trager' het internet wordt. Maar als iedereen op vakantie is, dan heb je wel alles. \"Voor de internetsnelheid ben je dus afhankelijk van wat je buren doen\", ziet Koonen. Bij KPN zijn de meeste huishoudens individueel afnemer en is er op papier dus altijd dezelfde internetsnelheid.  \n  \n\"We moeten ons afvragen: hebben we dat megasnelle internet wel nodig?\", zegt Koonen. \"Voor de meeste mensen is het huidige glasvezel al onnodig snel. Als bedrijven hogere snelheden aanbieden, vragen ze daar vast ook meer geld voor.\"","intensity":0,"negativity":1,"cluster_id":30,"similar_texts":"text343"},{"id":"39","publisher":"NRC Handelsblad","date":"2021-08-03","url":"https://www.nrc.nl/nieuws/2021/08/03/delta-investeert-miljarden-in-snel-glasvezelnetwerk-a4053424#20210803-79731-302","title":"Delta investeert miljarden in snel glasvezelnetwerk","text":"Snel internet De markt voor glasvezelaansluitingen is  in handen van KPN en Ziggo. Delta Fiber mengt zich nu in die strijd. ,Telecombedrijf Delta Fiber heeft financiering gevonden om zijn glasvezelnetwerk in Nederland uit te breiden tot twee miljoen huishoudens. Dat heeft het bedrijf maandag bekendgemaakt. Als het plan slaagt, krijgt het van origine Zeeuwse Delta een kwart van de markt voor online-aansluitingen in handen en wordt het een serieuze concurrent voor KPN en Ziggo, die nu het leeuwendeel van de markt in handen hebben.Momenteel hebben 900.000 huishoudens een glasvezelaansluiting van Delta. De ruime verdubbeling die het bedrijf voor ogen heeft, moet in 2025 zijn afgerond. Bij verschillende Nederlandse en buitenlandse banken (onder meer ABN Amro, ING, Santander en Deutsche Bank) gaat Delta in totaal 2 miljard euro lenen om de uitbreidingsplannen te kunnen bekostigen.Het nieuwe Delta-netwerk moet een snelheid van 10 gigabit per seconde kunnen bereiken, tien keer zo hoog als op het huidige glasvezelnetwerk van concurrenten KPN en Ziggo. Datagebruik neemt toeVooralsnog zijn zulke snelheden nog lang niet nodig, maar Delta – in handen van het Zweedse investeringsfonds EQT – verwacht dat de hoeveelheid data per huishouden ook in de komende jaren sterk zal toenemen. „Het datagebruik groeit al jaren enorm hard en niks duidt erop dat dit anders wordt”, stelde topman Marco Visser tegenover Het Financieele Dagblad.Internetproviders Ziggo en KPN zijn al een tijd bezig met het aanleggen van glasvezelnetwerken in Nederland, in een strijd om het aanbod van snel internet. Vooral in de Randstad gaat het internet nog vaak via de kabel en dsl, maar ook daar rukt glasvezel de laatste jaren steeds sneller op. KPN heeft de aanleg van glasvezel ingepland voor 23 van de 25 grootste steden. Delta, dat tot voor kort vooral actief was in Zeeland en het Westland, zal zich met de uitbreiding vooral richten op kleine dorpen en steden door heel Nederland. Dit jaar hoopt de provider tot een miljoen aansluitingen te komen. Het bedrijf legt momenteel ongeveer twintigduizend nieuwe aansluitingen per maand aan. Vanaf september wordt bij KPN ook alle nieuwe glasvezelaanleg gedaan op basis van de nieuwste glasvezeltechniek XGS-PON voor snelheden tot 10 gigabit per seconde.Aangezien voor het aanleggen van glasvezel veel gegraven moet worden, is dit een relatief dure aangelegenheid. Een risico voor de aanbieders is dat ze elkaar in de weg gaan zitten, door in dezelfde gebieden glasvezel aan te bieden. In dat geval is het nog de vraag of de investering wel genoeg rendement gaat opleveren. Delta-topman Marco Visser stelde daarover in Het Financieele Dagblad dat dit in de komende jaren nog niet hoeft te gebeuren en dat zijn bedrijf zich zal richten op gebieden waar nog geen andere glasvezelaanbieder is.\n\nEen versie van\n\ndit artikel\n\nverscheen ook in\n\nNRC Handelsblad\n\nvan 3 augustus 2021\n\nEen versie van\n\ndit artikel\n\nverscheen ook in\n\nNRC in de ochtend\n\nvan 3 augustus 2021","intensity":0,"negativity":0,"cluster_id":30,"similar_texts":"text267"},{"id":"40","publisher":"De Telegraaf","date":"2021-08-03","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/5fc70633d190dd1d247adf44a67a7b42/web/OPS/cciobjects.json&hash=358593521ff11b8ef6a9#/pages/25","title":"dinsdag","text":"dinsdag\n\ntelesport\n\npagina d2\n\nweer\n\npagina d8\n\nwetenschap\n\npagina d9\n\npuzzel\n\npagina d10\n\nHistorie\n\npagina d11\n\ncultuur\n\npagina d12\n\ntelevisie\n\npagina d14","intensity":0,"negativity":0,"cluster_id":60,"similar_texts":"text69"},{"id":"41","publisher":"De Volkskrant","date":"2021-08-04","url":"https://krant.volkskrant.nl/titles/volkskrant/7929/publications/1324/articles/1420503/1/2","title":"DSM dreigt met vertrek uit Limburg","text":"Chemieconcern DSM overweegt alsnog uit Limburg te vertrekken als de 3,5 miljoen euro subsidie voor een nieuw hoofdkantoor in Maastricht niet wordt uitgekeerd. Dit heeft de internationale onderneming dinsdag bekendgemaakt. DSM publiceerde gisteren ook een nettowinst van circa 1 miljard euro over de eerste zes maanden van dit jaar. In juli werd bekend dat het hoofdkantoor van DSM na 120 jaar zou verhuizen van Heerlen naar Maastricht.  \n  \npagina 2","intensity":0,"negativity":0,"cluster_id":40,"similar_texts":"text317"},{"id":"42","publisher":"De Volkskrant","date":"2021-08-04","url":"https://krant.volkskrant.nl/titles/volkskrant/7929/publications/1324/articles/1420503/2/1","title":"DSM dreigt met vertrek uit Limburg als subsidie voor nieuw hoofdkantoor uitblijft","text":"In juli werd bekend dat het hoofdkantoor van DSM na 120 jaar zou verhuizen van Heerlen naar Maastricht. Deze beslissing werd door inwoners van Heerlen, van wie velen jarenlang hebben gewerkt voor het bedrijf, gezien als verraad - DSM heeft volgens de gemeente Heerlen een 'ereschuld' aan de stad.  \n  \nIn de beslissing het hoofdkantoor te verhuizen heeft het bedrijf naar eigen zeggen 'verschillende opties bekeken en uitgewerkt'. Daarin kwamen Maastricht, Amsterdam en het Zwitserse Basel naar voren als mogelijke nieuwe vestigingsplaats. Omdat de wortels van het bedrijf in Zuid-Limburg liggen, werd gekozen voor Maastricht, ook vanwege de 'internationale uitstraling' van de stad.  \n  \nDe keuze voor Maastricht bleek echter duurder dan verwacht, aldus DSM. De renovatie, verduurzaming en het samenvoegen van een monumentale voormalige ambachtsschool en een verlaten bioscoop nabij het station van de stad kost naar schatting 70 miljoen euro. Voor dat bedrag moet DSM eind 2023 een nieuw hoofdkantoor hebben dat functioneert als 'clubhuis' en middelpunt van het wereldwijde netwerk van DSM-kantoren en - productielocaties.  \n  \nHet Maastrichtse kantoor kostte volgens DSM per vierkante meter aanvankelijk zelfs twee keer zo veel als een vergelijkbare plek aan de Zuidas, het zakendistrict in Amsterdam. Met een soberder ontwerp, een andere manier van financieren en hulp van de gemeente Maastricht en de provincie Limburg bleek de nieuwe locatie wel haalbaar, aldus DSM. De provincie beloofde 1,75 miljoen euro aan de gemeente Maastricht. De stad beloofde DSM vervolgens in totaal 3,5 miljoen euro bij te dragen aan realisatie van het project.  \n  \nIn Heerlen blijft het verouderde gebouw achter, waarin DSM sinds 1985 zijn hoofdkantoor heeft. Voor de betonnen kolos wil het bedrijf in samenspraak met de gemeente een nieuwe eigenaar zoeken. In 2017 werd het gebouw ontruimd nadat trillingen werden waargenomen, die in verband werden gebracht met de mijnbouwgeschiedenis van de stad. DSM (Dutch State Mines) is voortgekomen uit de voormalige Nederlandse Staatsmijnen. De onderneming is inmiddels uitgegroeid tot een internationaal conglomeraat van bedrijven in voedingsproducten en hoogwaardige grondstoffen voor de industrie. Vorig jaar werd slechts zo'n 5 procent van de omzet gemaakt in Nederland.  \n  \nEen meerderheid van de Provinciale Staten van Limburg verzet zich tegen financiële steun voor het nieuwe hoofdkantoor. Het geld zou ook afkomstig zijn uit een fonds voor woonkwaliteit in kleine kernen. Een ruime meerderheid wil op 9 september vergaderen over de bijdrage, en vraagt het geld niet over te maken voordat een besluit is genomen.\n\nOpknappen beoogd pand\n\nProvinciebestuurder Stephan Satijn (VVD) wil in afwachting van die vergadering geen vragen beantwoorden over de kwestie. Om het bedrijf toch te behouden voor de provincie werd besloten tot een bijdrage aan het opknappen van het beoogde pand, zo schreef het bestuur eerder. Het ging daarbij om 1,75 miljoen euro uit potjes voor 'Kwaliteit Limburgse Centra (KLC)', monumentenzorg en een economisch programma. Het eerste potje is bedoeld voor de verbetering van woonkwaliteit in steden of dorpen, maar moet volgens de doelstelling ook 'inspelen op andere provinciale ambities'.  \n  \nEen hoofdkantoor is geen veilig bezit, zo leert het verleden. Ook elders verlieten bedrijven de plek waar ze groot werden, op zoek naar een meer internationale omgeving. Eind jaren negentig verruilde Philips historische grond in Eindhoven voor Amsterdam. In 2007 ging AkzoNobel uit Arnhem voor de hoofdstad. Eind vorig jaar sloot Unilever zijn hoofdkantoor in Rotterdam. Het bestuur zetelt sindsdien in Londen.","intensity":0,"negativity":0,"cluster_id":40,"similar_texts":"text605"},{"id":"43","publisher":"De Volkskrant","date":"2021-08-04","url":"https://krant.volkskrant.nl/titles/volkskrant/7929/publications/1324/articles/1420503/41/2","title":"Enkele buien","text":"### Weer\n\nVandaag begint de dag op veel plaatsen met geregeld zonneschijn. Halverwege de ochtend stijgt de temperatuur naar een graad of 17. Geleidelijk komen stapelwolken tot ontwikkeling, maar het blijft overwegend droog. In de middag ontstaan verspreid over het land enkele pittige buien, lokaal met veel neerslag en onweer. De temperatuur stijgt naar 20 tot 22 graden bij een zwakke zuidenwind. In de avond verdwijnen de buien en kan op veel plaatsen de zon nog een tijdje schijnen. In de nacht naar donderdag zijn er enkele opklaringen en koelt het af naar 10 tot 13 graden.  \n  \nDonderdag biedt het weerbeeld een mix van wolken, zon en enkele buien. Deze buien kunnen pittig uitpakken met lokaal veel neerslag in korte tijd en wat onweer. De wind is zwak en komt uit het zuiden. De temperatuur ligt wederom rond 21 graden, wat vrij koel is voor de tijd van het jaar: normale waarden voor begin augustus zijn 21 tot 25 graden.  \n  \nVrijdag en in het weekend blijft het ronduit wisselvallig, met dagelijks een grote kans op buien. De temperatuur stijgt naar waarden omstreeks 20 graden en vooral vrijdag waait het flink.  \n  \nVolgende week lijkt het droger te worden met meer ruimte voor de zon. De temperatuur komt in de middag uit op 21 tot 24 graden.","intensity":0,"negativity":0,"cluster_id":16,"similar_texts":"text188"},{"id":"44","publisher":"De Volkskrant","date":"2021-08-03","url":"https://krant.volkskrant.nl/titles/volkskrant/7929/publications/1323/articles/1419826/10/3","title":"Ex-profvoetballer in kritieke toestand na schietpartij in Amsterdams bedrijfspand","text":"Het slachtoffer van een schietpartij zondagochtend in een Amsterdams bedrijfspand, is oud-profvoetballer Jergé Hoefdraad. De 35-jarige Amsterdammer ligt in zeer kritieke toestand in een ziekenhuis, aldus de politie maandagavond. Eerder had de politie gemeld dat de man was overleden. De politie betreurt dat en biedt excuses aan aan de familie van de man.  \n  \nDe schietpartij vond plaats aan de Stekkenbergweg in Amsterdam-Zuidoost. De schutter is nog spoorloos. De politie zegt te weten wie hij is en doet een dringend beroep op de verdachte om zich te melden. 'We hopen dat hij zich op normale wijze bij de politie meldt. Als hij dat niet doet dan roept de politie de hulp in van het tv-programma Opsporing Verzocht', aldus een woordvoerder.  \n  \nIn het pand was een feest aan de gang toen zondagochtend even voor 6.00 uur werd geschoten. Volgens de politie had het slachtoffer geprobeerd een ruzie te beeindigen door 'ertussen te springen'.  \n  \nDe politie roept getuigen met wie nog niet is gesproken op zich te melden. Dat geldt ook voor mensen die beeldmateriaal hebben.","intensity":0,"negativity":0,"cluster_id":14,"similar_texts":"text493"},{"id":"45","publisher":"De Volkskrant","date":"2021-08-04","url":"https://krant.volkskrant.nl/titles/volkskrant/7929/publications/1324/articles/1420503/26/1","title":"Flitsend PSV overrompelt Midtjylland","text":"### Champions League - PSV 3 - Midtjylland 0\n\nZe kregen vorig seizoen beiden forse kritiek van hun trainer Roger Schmidt, de 19-jarige PSV-talenten Mohamed Ihattaren en Noni Madueke. Maar waar de een, de verbannen Ihattaren, eerder op de dag in alle anonimiteit in zijn eentje een training op de Herdgang afwerkte, schitterde de ander, de gevierde Madueke, een paar uur later in een sfeervol Philips Stadion.  \n  \nGeïnspireerd door de fijne dribbels en het fraaie doelpunt van de jonge Engelsman won een sterk en fit PSV in de derde voorronde van de Champions League overtuigend van het Deense FC Midtjylland (3-0), als opmaat naar de play-offs, de laatste horde richting het miljardenbal. Al wacht volgende week nog de return in Denemarken.  \n  \nSchmidt sprak de talenten, ongeacht hun surplus aan voetballende kwaliteiten, afgelopen seizoen meermaals aan op hun gebrek aan mentaliteit en het niet nakomen van gemaakte afspraken in het veld. Daarbij schroomde hij niet zijn ongenoegen met de buitenwereld te delen. Niet in de laatste plaats als prikkel voor het veelgeprezen duo zelf.  \n  \nOp een avond dat Madueke zichzelf in de schijnwerpers zette, klonk de naam van Ihattaren al bijna als een echo uit een ver verleden, al is hij nog gewoon voetballer van PSV. De middenvelder lijkt het hoe dan ook definitief verbruid te hebben, nadat hij zich vorige week had ziek gemeld, maar fit genoeg was om naar zijn zaakwaarnemer Mino Raiola in Nice te vliegen om over zijn toekomst te praten.  \n  \nMadueke lijkt de boodschap van zijn trainer te hebben begrepen. Tegen Midtjylland, dat vier spelers miste vanwege een coronabesmetting, onder wie sterspeler Pione Sisto, rolde de 'oehs' en 'aahs' van de tribune zodra hij weer aanzette voor een actie. Maar hij schroomde ook niet om rechtsachter Philipp Mwene te hulp te schieten als dat nodig was. Precies zoals Schmidt het graag ziet.  \n  \nVanaf de zijlijn zag de Duitse coach dat zijn ploeg al vroeg in het seizoen een meer dan acceptabel niveau aantikt, mede doordat technisch manager John de Jong al vroeg aan de slag ging dit seizoen. Waar aanwinsten Mario Götze, Eran Zahavi en Ibrahim Sangaré vorig jaar aan het eind van de transferwindow pas werden aangetrokken, stonden de vijf nieuwelingen deze zomer vanaf de eerste training op het veld. Als bewijs dat PSV er alles aan gelegen is voor het eerst sinds 2018 weer actief te zijn in de Champions League.  \n  \nHet zorgde voor relatieve rust bij de club waar het de laatste jaren onrustiger was dan te doen gebruikelijk. Schmidt bouwde verder en lijkt een eenheid geformeerd te hebben met veel beweging, energie en kracht. Eigenlijk zoals hij het vorig seizoen al voor ogen had.  \n  \nTegen Midtjylland ontbrak verdediger Olivier Boscagli vanwege een schorsing. Hij werd vervangen door Armando Obispo, die centraal achterin geposteerd stond naast André Ramalho. De 29-jarige Braziliaan, die overkwam van Red Bull Salzburg, is de beoogde nieuwe leider van de defensie die de doelpunten vorig seizoen te makkelijk incasseerde.  \n  \nMet een afgemeten lange pass leidde hij na een half uur het fraaie doelpunt van Götze in (2-0). De spil van het elftal dook vanaf het middenveld telkens in de gaten die de immer sleurende Zahavi trok. Na diens treffer belegde Midtjylland in allerijl een mini-bespreking op het veld hoe de Duitser te beteugelen. Ook in het restant kregen ze geen vat op hem.  \n  \nPSV heeft dit seizoen sowieso een patent op mooie doelpunten. Vaak over veel schijven of nadat de bal razendsnel is veroverd. Zo ging het precies in aanloop naar het openingsdoelpunt van Madueke. Gakpo onderschepte de bal, die vervolgens via Götze en Zahavi in de voeten van de Engelsman belandde. Vanaf de rand van het strafschopgebied krulde hij de bal met veel gevoel in de lange hoek.  \n  \nDe 3-0 kwam tot stand via nog meer PSV-voeten, met Götze als architect. Veelzeggend was het dat zes PSV'ers in het strafschop van Midtjylland stonden toen Cody Gakpo van dichtbij raak schoot. Als bewijs van de aanvalsdrang van voor de rust.  \n  \nPSV ging in de tweede helft op zoek naar meer doelpunten, maar scoorde niet meer. Al hadden Gakpo, Götze en Zahavi nog doel kunnen treffen, wat de verhoudingen op het veld nog beter had weergegeven. Een minuut voor tijd kreeg Madueke zijn verdiende publiekswissel; een veelzeggend en publiekelijk compliment van de veeleisende Schmidt.","intensity":0,"negativity":0,"cluster_id":65,"similar_texts":"text719"},{"id":"46","publisher":"NRC Handelsblad","date":"2021-08-03","url":"https://www.nrc.nl/nieuws/2021/08/03/fokke-sukke-a4053398#20210803-79731-120","title":"Fokke & Sukke","text":"Een versie van\n\ndeze illustratie\n\nverscheen ook in\n\nNRC Handelsblad\n\nvan 3 augustus 2021\n\nEen versie van\n\ndeze illustratie\n\nverscheen ook in\n\nNRC in de ochtend\n\nvan 3 augustus 2021","intensity":0,"negativity":0,"cluster_id":56,"similar_texts":"text480"},{"id":"47","publisher":"De Volkskrant","date":"2021-08-03","url":"https://krant.volkskrant.nl/titles/volkskrant/7929/publications/1323/articles/1419826/3/1","title":"Gedrevenheid van Sifan Hassan kent geen grenzen","text":"### Goud op 5.000 meter\n\nZe wrijft herhaaldelijk met gestrekte vingers over het gelaat. Dan wijst ze vol ongeloof naar zichzelf. 'Ik? Ik?' Ja, ze is het wel degelijk, olympisch kampioen, en het is inderdaad niet zo vanzelfsprekend.  \n  \nSifan Hassan (28) kwam twintig jaar geleden als minderjarige asielzoeker uit Ethiopië in haar eentje naar Nederland en begon als schuchtere tiener met hardlopen, eerst in Leeuwarden, daarna in Eindhoven en vervolgens op Papendal. Deze maandagavond heeft ze in een nat Tokio een gouden medaille gewonnen op de 5.000 meter. Dat is er alvast een, vooralsnog. Ze wil ook het allerhoogste op de 1.500 en de 10.000 meter.  \n  \nHet is 29 jaar geleden dat Nederland olympisch goud haalde in de atletiek. Het lukte Ellen van Langen in Barcelona, in 1992 op de 800 meter. Op het tartan van Tokio verbergt Hassan zich onder een rood-wit-blauwe vlag, voor een gebed, maar mogelijk toch ook om zichzelf even de tijd te gunnen maar eens na te gaan welke weg ze heeft afgelegd.  \n  \nDan volgt er een loopje voor de fotografen en de juichende aanhang uit de Nederlandse ploeg op de tribunes. En dan te bedenken dat ze 's morgens nog op de baan was gesmakt, in een serie voor de 1.500 meter. 'Ik weet zelf ook niet hoe ik het heb gedaan. Het was net een drama. Alsof het niet echt is.'  \n  \nHassan loopt hier voor niets minder dan eeuwige olympische roem, met een programma dat bij velen de wenkbrauwen doet fronsen: na lang twijfelen besloot ze enkele dagen geleden op drie afstanden uit te komen. Volgens haar is er ruimte voor en de belangrijkste verklaring is, zegt ze, dat ze haar hart volgt.  \n  \nHet zou een unieke trilogie in goud moeten opleveren. Het roept hier en daar de vraag op af ze niet te veel hooi op haar vork aan het nemen is. Maar in haar gedrevenheid - vraag het haar begeleiders - is geen plek voor dat soort bespiegelingen.  \n  \nMaandag loopt ze in het oranje shirt lang in de strategie die ze koestert. Lekker achterin in het deelnemersveld, meehobbelen lijkt het wel, overzicht hebben, in de gaten houden of er iemand versnelt. Wie? Wanneer?\n\nIJzersterk eindschot\n\nZe kan altijd vertrouwen op haar ijzersterke eindschot. Op tweederde van de race schuift ze wat verder op. Dan, in de laatste ronde, neemt ze met een overtuigende versnelling ruim afstand van de concurrentie.  \n  \nZe eindigt in 14,36 minuut, voor Hellen Obiri uit Kenia en de Ethiopische Gudaf Tsegay, op 1,5 en 2 seconden. Als ze bij het passeren van de streep naar het scherm kijkt, grijpt ze naar het hoofd. Nee, het is geen film, het is de werkelijkheid, straks gestold in glanzend eremetaal.  \n  \nHet mocht dan ogen zoals gepland, gemakkelijk was het zeker niet, verklaart ze laat in de avond, als de Nederlandse vlag na de overwinningsparade langs de cameraploegen dan toch van de schouders is verdwenen. Dat het tempo lang laag lag, was haar wel goed uitgekomen. De val in de ochtend had meer fysieke malheur opgeleverd dan ze aanvankelijk inschatte. 'Ik had overal pijn. Overal.' De twijfel had zelfs even toegeslagen. Kon ze het nog wel?  \n  \nHet afwachtende lopen was haar in de serie van de 1.500 meter bijna opgebroken, al loste ze het op indrukwekkende wijze op. Op 350 meter van de finish leek ze alvast wat te willen opschuiven tussen de andere lopers, toen ze struikelde over de Keniaanse Edinah Jebitok die voor haar tegen de grond ging.  \n  \nZe krabbelde op en zette vol aan om de anderen, die zich ineens tientallen meters verderop bevonden, te achterhalen. Op de streep was ze nog iedereen te snel af en stelde de finale veilig.  \n  \nZe was geschrokken. 'Maar ik dacht meteen: ik kan niet stoppen.' De adrenaline gierde nog lang door het lijf. 'Het voelde alsof ik twintig koppen koffie had gedronken.' Even was het zowaar door haar heen geschoten: misschien was het wel wat veel, die overladen agenda.  \n  \nDat ze voor drie afstanden koos, kwam enigszins als een verrassing. Zaterdagavond maakte ze na het lopen van de serie voor de 5.000 een licht ontredderde indruk. Ze zweette, ze wreef het zout uit de ogen, klaagde over het warme weer, over de stress als gevolg van alle covid-19-beperkingen. Ze moest nog even 'checken' hoe het lijf erop had gereageerd.  \n  \nMaar na twee wereldtitels op de 1.500 en 10.000 in 2019 in Doha (ook al nooit vertoond) wil ze meer. De vorige Spelen, in Rio de Janeiro, waren uitgelopen op een deceptie. Op de 1.500 meter was ze vijfde geworden. Op de 800 meter bereikte ze de finale niet eens. Na het behalen van de wereldtitel op de WK Indoor in Portland liep ze een dijbeenblessure op, waardoor ze volgens haar te weinig had kunnen trainen. Het leidde uiteindelijk tot vertrek uit Nederland.  \n  \nZe ging haar heil zoeken bij het inmiddels opgeheven Nike Oregon Project onder leiding van de omstreden coach Alberto Salazar, een voormalige marathonloper uit de Verenigde Staten, van Cubaanse origine. Hij is na schorsingen wegens het experimenteren met verboden middelen en methoden en emotioneel en fysiek misbruik van atleten uit de sport verbannen. Hassan traint al enige tijd onder een toenmalige assistent, Tim Rowberry.  \n  \nZe is blij dat het eerste goud binnen is. De druk is eraf. Vrijdag wacht de finale van de 1.500 meter, een dag later moet ze aan de bak op de 10.000. Wat er mogelijk is? 'Dit zijn geen Diamond League-wedstrijden. Dit zijn de Olympische Spelen. Hier zijn veel landen, hier zijn heel veel atleten. Maar ik doe mijn best. Ik ga alles geven.' Dat spreekt bij haar dan wel altijd vanzelf.","intensity":0,"negativity":0,"cluster_id":1,"similar_texts":"text1"},{"id":"48","publisher":"De Telegraaf","date":"2021-08-03","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/5fc70633d190dd1d247adf44a67a7b42/web/OPS/cciobjects.json&hash=7f2fd5ce051aaff8db2a#/pages/28","title":"Gevecht tegen de Japanse elementen","text":"Gevecht tegen de Japanse elementen\n\nSharon van Rouwendaal gaat voor titelprolongatie in Tokio. \n\nHouden titelverdedigers Sharon van Rouwendaal en Ferry Weertman het hoofd koel?\n\ndoor Nick Tol\n\nTOKIO De watertemperatuur in de baai van Tokio tikt momenteel de dertig graden aan en dat brengt flinke uitdagingen met zich mee voor de Nederlandse openwaterzwemmers, die hun olympische titel hopen te prolongeren in Japan. Wat ondernemen Sharon van Rouwendaal en Ferry Weertman precies om niet onder de hitte te bezwijken tijdens hun loodzware expeditie van tien kilometer?\n\nDe oplossing daarvoor is volgens coach Thijs Hagelstein een combinatie tussen wetenschap en ’een beetje boerenverstand’. „Een van de belangrijkste thema’s is acclimatisatie”, begint Hagelstein. „We hebben de afgelopen jaren heel veel plekken bezocht met soortgelijke omstandigheden als in Tokio. Het warme water is daarbij de meest bepalende factor. We hebben heel veel geïnvesteerd om hun lichamen daar comfortabel mee te laten worden.” \n\nStap twee is de koelstrategie. Je kunt immers nog zo gewend zijn aan het warme water, maar de lichaamstemperatuur loopt wel degelijk op als je verder geen actie onderneemt. „Aan de voorkant werken we met koelvesten én met slush. Dat laatste is namelijk een heel effectieve manier om te koelen. Op het moment dat die ijsdrank smelt in je lichaam, onttrekt dat heel veel warmte. Op locatie hebben we een mobiele oplossing met slush-bekers.” \n\nTijdens het racen is het drinken van slush echter geen goed idee. Van Rouwendaal en Weertman hebben tijdens hun tocht zes ’drinkpauzes’ van zeven seconden. „En in dat tijdsbestek kun je niet een beker slush wegwerken”, weet Hagelstein. In plaats daarvan reikt de coach met een lange stok een beker sportdrank aan, waarvan de temperatuur tussen de 0 en 1 graden ligt. „Elke keer als ze een halve liter water achteroverslaan, koelt het lichaam even lekker af. Ook dat moet je trouwens trainen, zodat je maag-darm-systeem in staat is om zo’n bolus van koude drank te verwerken.” \n\nMaandag brachten de twee regerend olympisch kampioenen voor het eerst een bezoek aan het Japanse Odaibe Marine Park, waar ze de komende dagen om de prijzen strijden. Het parcours bedraagt 1435 meter. Dat betekent dat er zeven rondes moeten worden afgelegd. Vanavond om 23.30 uur duikt eerst Van Rouwendaal het water in, een dag later is het de beurt aan Weertman. „We zwemmen in een klein baaitje in een baaitje”, legt Hagelstein uit. „Het water is heel vlak, er is weinig tot geen stroming. We zwemmen in een rechthoek, maar de laatste 500 meter van het rondje ligt daar een stukje buiten. In dat gedeelte van de race kijken ze vol tegen de opkomende zon in, én er liggen geen navigatieboeien.”\n\nHoe Van Rouwendaal en Weertman die uitdaging precies gaan aanvliegen, wordt de komende dagen duidelijk. „Daar zijn allerlei scenario’s voor, bijvoorbeeld door bij die laatste meters een bepaald gebouw in de verte als navigatiepunt te gebruiken”, aldus Hagelstein. „Het belangrijkste is dat ze de kortste route afleggen op een zo slim mogelijke manier. Dat zal hoe dan ook een gevecht tegen de elementen worden. Maar dat is juist wat deze sport zo mooi maakt.” \n\nAANVANG WEDSTRDIJDEN (Ned. tijd)\n\nVan Rouwendaal: vandaag, 23.30 uur\n\nWeertman: woensdag, 23.30 uur","intensity":0,"negativity":0,"cluster_id":15,"similar_texts":"text182"},{"id":"49","publisher":"Trouw","date":"2021-08-03","url":"https://krant.trouw.nl/titles/trouw/8321/publications/1318/articles/1419827/7/2","title":"Goudjacht op teamsprint","text":"Vandaag:  \n  \nVanaf 05.33 Zeilen, medailleraces: 49er FX (v) met Annemiek Bekkering en Annette Duetz, 49er (m), Finn (m) met Nicholas Heiner  \n  \nVanaf 08.58 Baanwielrennen: teamsprint (m), met Roy van den Berg, Jeffrey Hoogland en Harrie Lavreysen*  \n  \n11.20 Waterpolo (v), kwartfinales: Nederland-Hongarije  \n  \n11.42 Turnen, toestelfinales: rekstok (m) met Bart Deurloo  \n  \n12.00 Paardensport, kwalificaties: individueel springen  \n  \nVanaf 12.20 Atletiek: finale polsstokhoogspringen (m) met Menno Vloon, eerste ronde 5000m (m) met Mike Foppen  \n  \n23.30 Openwaterzwemmen: 10km (v) met Sharon van Rouwendaal  \n  \nMorgen:  \n  \n00.30 Golf, individueel: eerste ronde (v) met Anne van Dam  \n  \nVanaf 02.30 Handbal: kwartfinales (v), Nederland-Frankrijk *  \n  \nVanaf 02.35 Atletiek: zevenkamp (v) met Nadine Broersen, Emma Oosterwegel en Anouk Vetter, finale 400m horden (v) met Femke Bol, 400m (v), 800m (m), finale 200m (m)*  \n  \n03.30 Hockey, halve finales (v): Nederland-Groot-Brittannië  \n  \n08.00 Schoonspringen, voorrondes: tienmetertoren (v) met Celine van Duijn  \n  \nVanaf 08.30 Baanwielrennen: sprint (m) met Jeffrey Hoogland en Harrie Lavreysen, keirin (v) met Shanne Braspennincx en Laurine van Riessen*  \n  \n12.30 Synchroonzwemmen, finales: vrije oefening duet (v) met Bregje en Noortje de Brouwer  \n  \n12.50 Gewichtheffen: +109kg (m) met Enzo Kuworge  \n  \n* = precieze tijdstippen afhankelijk van lotingen/kwalificatiewedstrijden","intensity":0,"negativity":0,"cluster_id":52,"similar_texts":"text558"},{"id":"50","publisher":"Trouw","date":"2021-08-04","url":"https://krant.trouw.nl/titles/trouw/8321/publications/1319/articles/1420505/7/5","title":"Gouverneur Cuomo viel stelselmatig vrouwen lastig","text":"### Verenigde Staten\n\nEen nieuw rapport beschuldigt de Democratische gouverneur van de staat New York Andrew Cuomo van seksueel wangedrag. Hij zou stelselmatig vrouwen hebben lastiggevallen, door ze op de mond te zoenen en op ongewenste plekken aan te raken, en schiep een 'giftige werksfeer' waarin intimidatie aan de orde van de dag was. Een vrouw die klachten over Cuomo openbaar maakte, kreeg met vergeldingsmaatregelen te maken.  \n  \nHet rapport werd opgesteld door de openbaar aanklager van New York, Cuomo's partijgenoot Letitia James (die ook nog een onderzoek tegen Donald Trump heeft lopen). Ze begon eraan nadat dit jaar talloze signalen over Cuomo's omgang met vrouwen naar boven kwamen. Cuomo ontkent alle aantijgingen: hij zou slechts een flamboyante en aanrakerige persoonlijke stijl hebben.  \n  \nMet het rapport lijkt Cuomo definitief een politieke paria te zijn geworden. Talloze partijgenoten riepen hem op om af te treden, en een impeachment-procedure hangt in de lucht. Vorig jaar, aan het begin van de coronacrisis, was Cuomo nog kortstondig de nieuwe politieke ster van Amerika. In zijn dagelijkse persconferenties koos hij de confrontatie met Donald Trump over de aanpak van Covid-19.","intensity":0,"negativity":1,"cluster_id":46,"similar_texts":"text435"},{"id":"51","publisher":"De Volkskrant","date":"2021-08-03","url":"https://krant.volkskrant.nl/titles/volkskrant/7929/publications/1323/articles/1419826/6/2","title":"Groot-Brittannië en Duitsland gaan extra prik geven","text":"De kern van de discussie over een derde coronaprik is niet de vraag of zo'n 'boosterdosis' meer bescherming biedt, maar op welk niveau die bescherming het hardst nodig is: nationaal of mondiaal? Drie weken geleden riep de WHO rijke landen nog op vanwege een wereldwijd tekort aan vaccins voorlopig af te zien van een derde prikronde. 'Wij maken nu bewuste keuzen om mensen in nood niet te beschermen', waarschuwde directeur-generaal Tedros Adhanom Ghebreyesus.  \n  \nVoor de Britse regering komt de eigen bevolking op de eerste plaats. In het Verenigd Koninkrijk heeft 56 procent van de bevolking al een tweede vaccindosis ontvangen. Volgens The Telegraph kunnen mensen van 50 jaar en ouder en andere kwetsbare groepen vanaf volgende maand een derde prik in hun bovenarm krijgen.  \n  \nDaarmee volgt Groot-Brittannië het voorbeeld van Israël. Sinds afgelopen zondag kunnen daar 60-plussers een derde inenting krijgen. De eerste derde prik ging naar de Israëlische president Isaac Herzog. Tot dusver is Israël het enige land dat deze mogelijkheid aanbiedt.  \n  \nIn Groot-Brittannië gaan apotheken een sleutelrol spelen in de derde vaccinatieronde. De campagne zou al op 6 september van start kunnen gaan. Door gemiddeld bijna 2,5 miljoen derde doses per week toe te dienen, moeten begin december alle kwetsbaren aanvullend zijn beschermd. Een regeringsbron zegt tegen The Telegraph dat de derde coronaprik mogelijk gecombineerd zal worden met de jaarlijkse griepprik: in elke arm een naald.  \n  \nDe Britse ministers overwegen mensen een andere boosterprik te geven dan de injectie die ze voor hun eerste en tweede dosis kregen, omdat het combineren van vaccins tot een verhoogde immuniteit zou kunnen leiden.  \n  \nFarmaceuten Pfizer en BioNTech hebben ook de Amerikaanse en Europese gezondheidsautoriteiten toestemming gevraagd om hun vaccin een derde keer bij mensen toe te dienen. Volgens hen kan een extra prik de hoeveelheid antistoffen in iemands lichaam fors verhogen. Idealiter zou de derde prik zes tot twaalf maanden na de tweede prik volgen.  \n  \nOok Duitsland begint met een extra coronaprik voor risicogroepen. Vanaf september kunnen ouderen of personen met een zwakke gezondheid zo'n zogenoemde booster krijgen.  \n  \nIn Nederland besluit het kabinet waarschijnlijk in het najaar of volledig gevaccineerde mensen een extra prik moeten ontvangen om beter beschermd te zijn tegen het virus. Tegen die tijd ligt er naar verwachting een advies van het Outbreak Management Team (OMT) en de Gezondheidsraad, zegt het ministerie van Volksgezondheid. Dan zal naar verwachting ook worden geadviseerd welke groepen in aanmerking komen. Mogelijk worden bijvoorbeeld alleen ouderen opnieuw geprikt.","intensity":0,"negativity":0,"cluster_id":63,"similar_texts":"text659"},{"id":"52","publisher":"Algemeen Dagblad","date":"2021-08-03","url":"https://krant.ad.nl/titles/algemeendagblad/7908/publications/25444/articles/1419829/40/2","title":"Harry Kane laat Spurs wachten","text":"Harry Kane lijkt een vertrek bij Tottenham Hotspur te forceren. De spits had gisteren de training moeten hervatten na het EK, maar kwam volgens Sky Sports niet opdagen. Kane wordt begeerd door Manchester City, maar vooralsnog is Spurs niet van zins zijn aanvoerder en topscorer te verkopen aan de Engelse landskampioen.","intensity":0,"negativity":1,"cluster_id":48,"similar_texts":"text739"},{"id":"53","publisher":"Trouw","date":"2021-08-04","url":"https://krant.trouw.nl/titles/trouw/8321/publications/1319/articles/1420505/14/1","title":"Het goud dat ze móesten winnen","text":"Op het middenterrein draaien ze hun rondjes. Op wegfietsen, in wandeltempo. Alles om de imposante bovenbeenspieren een beetje los te maken in de aanloop naar de belangrijkste wedstrijd van hun leven. De Nederlandse mannen zijn de baas van de teamsprint, al jaren. En die wetenschap moet op de wielerbaan van Izu leiden tot goud, simpelweg omdat er voor Harrie Lavreysen, Jeffrey Hoogland, Roy van den Berg en Matthijs Büchli geen andere optie is. Zij, alleen zij, moeten met een gouden medaille om de nek het wielerovaal verlaten.  \n  \nAls Lavreysen twintig minuten voor de start van de finale op zijn fiets klimt om te gaan losrijden, speelt om zijn mond steeds een lachje. De mannen hebben dan al een kwalificatie en een tweede ronde in de benen. Daarin waren ze steeds het snelst. Het is alsof Lavreysen dan al weet dat hij een uurtje later met een zware gouden medaille om zijn nek zal staan. Naar buiten toe is hij het liefst bescheiden, maar zijn houding verraadt anders: hier rijdt iemand die weet dat hij de beste is.  \n  \nVlak voor de start van de finale stapt Roy van den Berg de baan op. Hij moet het spul straks in gang trekken. Al jaren traint hij voor één rondje, waar hij net iets meer dan zeventien seconden over zal doen. Van den Berg loopt als laatste naar de baan, waar hij op zijn fiets wordt gehesen. Dan slaat hij even een kruisje. En later, als hij het goud eenmaal om de nek heeft, zoekt hij met zijn ogen steeds de lucht boven hem. Van den Berg rijdt hier in Izu met een extra opdracht. Hij beloofde zijn moeder olympisch goud, twee dagen voor ze twee jaar geleden overleed.  \n  \nEn zo hebben ze allemaal hun verhaal, de mannen van de ultieme krachtsexplosie, van die drie rondjes onwaarschijnlijk hard rijden, met een gemiddelde van boven de 65 kilometer per uur. Matthijs Büchli is een fenomeen op de keirin, een ander baanonderdeel en heeft eigenlijk maar één opdracht: zorgen dat Nederland zich als eerste kwalificeert. Daarna is zijn rol over en kan hij zich richten op de rest van het toernooi. Daarmee is Nederland uniek. Een sprintploeg bestaat normaal gesproken maar uit drie renners.  \n  \nDat Nederland er met vier renners is, heeft het te danken aan bondscoach Hugo Haak, die er alles aan wilde doen om zijn ploeg voor de finale zoveel mogelijk energie te laten sparen. Daarom moest er een vierde man mee, die ervoor kon zorgen dat vooral de derde man in de trein, Hoogland, het fitst van iedereen aan de finale kon beginnen. Haak vond een maas in de regels, waardoor ze met vier naar Japan konden. En dus was het devies: Büchli na de kwalificatie eruit, Hoogland erin. Het tekent de toewijding, ook in de begeleidende staf.  \n  \nAls het Nederlandse drietal in Izu wordt weggeschoten voor de drie rondjes van hun leven, is al snel duidelijk dat die opzet heeft gewerkt. Met speels gemak rijden Van den Berg, Lavreysen en Hoogland naar het goud. Hun tijd (41.369) is een olympisch record. Het wereldrecord (41.225) blijft net buiten bereik. \"We hadden graag dat wereldrecord willen rijden\", zei Haak na afloop. \"Maar het was uiteindelijk helemaal niet nodig.\" Tegenstander Groot-Brittannië wordt op seconden achterstand tweede.  \n  \nAls de mannen na afloop hun ronde langs de nationale en internationale pers maken, valt op hoe relaxed ze zijn. En hoeveel ruimte Van den Berg krijgt, de man van zeventien seconden.  \n  \nHij vertelt over zijn overleden moeder, en over de belofte die hij haar maakte: \"Ik heb het moment dat ik haar een gouden medaille beloofde nog wel een paar keer herbeleefd vandaag, zeker toen ik net op het podium stond. Ze is onverwacht overleden. Ik had een fantastische relatie met haar en ik ben blij dat ik mijn belofte heb kunnen inlossen.\"  \n  \nDe andere mannen doen de gesprekjes vanaf een fiets. Dat is beter voor de benen dan staan. De komende dagen worden nog meer medailles van ze verwacht. Hoogland en Lavreysen zijn de topfavorieten om later deze week olympisch goud te winnen op de individuele sprint. Büchli heeft zijn zinnen op de keirin gezet. De bondscoach weet dat zijn mannen het kunnen: \"We hebben al eens eerder bewezen dat we goed in een toernooi kunnen groeien als we beginnen met goud op de teamsprint.\"  \n  \nHaak doelt op de WK van 2020 in Berlijn. Daar toonde Nederland zich als een wereldmacht in het baanwielrennen. De ploeg haalde er liefst zes gouden, twee zilveren en een bronzen medaille. Het zorgde voor enthousiasme op weg naar Peking: de baanploeg gold vooraf als één van de meest kansrijke voor veel eremetaal.  \n  \nVoor de sprinters is de eerste van die medailles er één die is gebouwd op pure wil, toewijding en een groot groepsgevoel. Sinds november 2017 zijn de mannen ongeslagen op grote toernooien. En toen vorig jaar de Spelen met een jaar werden uitgesteld besloten ze extra hard te gaan trainen, om in Tokio nog beter voor de dag te kunnen komen.  \n  \nLavreysen. \"Het is gek, maar we hebben er zo lang naar toegeleefd dat ik nu eigenlijk een beetje een gek gevoel heb. Ja, ik ben olympisch kampioen. Het ging zoals we wilden.\"  \n  \nHarrie Lavreysen viert het goud op de wielerbaan van Izu.  \n  \nSinds november 2017 zijn de sprinters ongeslagen op grote toernooien","intensity":0,"negativity":0,"cluster_id":60,"similar_texts":"text470"},{"id":"54","publisher":"Trouw","date":"2021-08-03","url":"https://krant.trouw.nl/titles/trouw/8321/publications/1318/articles/1419827/2/7","title":"Het weer","text":"Vandaag is het overwegend droog en is er veel ruimte voor de zon. Het wordt 19 tot 21 graden bij een zwakke noordenwind.","intensity":0,"negativity":0,"cluster_id":51,"similar_texts":"text692"},{"id":"55","publisher":"De Telegraaf","date":"2021-08-04","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/34e3f0e6e892561630d0fd50f6929acc/web/OPS/cciobjects.json&hash=e4298cc385d0a234cdc6#/pages/4-5","title":"Hoefdraad bezweken aan zijn verwondingen","text":"Hoefdraad bezweken aan zijn verwondingen\n\nHoofdverdachte opgepakt \n\nAMSTERDAM Jergé Hoefdraad, de voormalige Ajacied die zondagochtend in Amsterdam-Zuidoost door zijn hoofd werd geschoten en sindsdien in zeer kritieke toestand in het ziekenhuis lag, is dinsdag alsnog aan zijn ernstige verwondingen overleden. De hoofdverdachte is in België opgepakt. Dat bevestigt een woordvoerder van de Amsterdamse politie. \n\nHoefdraad raakte zwaargewond nadat hij bij een ruzie, aan het einde van een muziekfeest in Amsterdam-Zuidoost, werd neergeschoten. \n\nDe politie gaat er vanuit dat ’Hoeffie’ een ruzie tussen twee partijen wilde sussen.","intensity":0,"negativity":0,"cluster_id":58,"similar_texts":"text509"},{"id":"56","publisher":"De Telegraaf","date":"2021-08-03","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/5fc70633d190dd1d247adf44a67a7b42/web/OPS/cciobjects.json&hash=1e29f4f56fc2f78284e7#/pages/2-3","title":"Hoop op de nazomer","text":"Hoop op de nazomer\n\nLekker los gaan op een groot festival zit er voorlopig niet in. \n\nfoto Amaury Miller  \n\n\nAlle festivals van enig formaat nu van de baan na kabinetsbesluit\n\nBalen, balen en nog eens balen. Van de festivalzomer is weinig over na het nieuwe kabinetsbesluit. Toch blijft een kort geding van ID&T voorlopig op de plank en richt de branche zich op de periode na 1 september. Kan er dan wel wat? \n\nKoen Nederhof\n\nDe festivalzomer waar zo vurig op werd gehoopt, is in anderhalve maand tijd ontmanteld tot een vrijwel lege huls. Slechts anderhalve week in juli waren festivals met toegangstest toegestaan, daarna ging het slot erop en werd steeds meer geschrapt. Vorige week brokkelde de zomer verder af, toen tot 1 september alle meerdaagse festivals werden gecanceld. Nu zijn ook eendaagse feesten van enig formaat van de baan. \n\nTot verdriet van de bezoekers en de organisatoren van de festijnen. Die hebben nu alle hoop gevestigd op september. Want nu alles van de baan is tot 1 september, kan men zich met overgave richten op de periode daarna. „Deze weken zijn we uitgeschakeld, maar wat er na augustus gebeurt, horen we op de dertiende. Dat blijft heel erg spannend’, zegt Willem Westermann van de Alliantie van Evenementenbouwers en de Vereniging van Evenementen Makers. \n\nAl vroeg deze lente was duidelijk dat grote evenementen tot 1 juli niet konden doorgaan. Het betekende dat veel festivals kozen voor een nieuwe datum. Sommigen in augustus, maar veel anderen in september. Denk aan Paaspop en Dauwpop, om maar een paar voorbeelden in het eerste weekend van september te noemen. Voor hen is het nog afwachten wat wordt bepaald. \n\nHetzelfde geldt voor de indoor-evenementen die vanaf dat moment plaatsvinden, zegt ook Westermann. In het eerste weekend van september vinden bijvoorbeeld Masters of Hardcore en A State of Trance 2021 plaats. „Indoor mag nu natuurlijk helemaal niets. Maar ik denk dat het kabinet bezig is met regels op te stellen over ventilatie voor deze locaties”, aldus Westermann. Iets waar men zich al een tijdje op heeft voorbereid. „Tja, daar ga je ons denk ik niet gek mee maken. Dat zien we met de volste rust tegemoet.” \n\nToch baalt ook hij dat de stekker er nog steviger uit is getrokken door het kabinet. De evenementenmakers zijn ’verdrietig en teleurgesteld’, zeggen ze in een gezamenlijke reactie op het besluit dat ook eendaagse feestjes met meer dan 750 mensen niet door mogen gaan „Een hard besluit en uiteraard opnieuw een grote klap, een hele trieste constatering en bittere pil voor de branche die al zo lang gesloten is.” \n\nTegelijk respecteert de Alliantie van Evenementenbouwers het besluit en koestert men de duidelijkheid, die zo lang ontbrak. Nu kan men namelijk aanspraak maken op steunregelingen en voorkomen dat nodeloos geld wordt uitgegeven aan voorbereidingen van feesten waarvan velen al vermoeden dat ze niet door zouden gaan. \n\nID&T en ruim veertig andere partijen zetten vanwege de ban op festivals al meermaals in op een kort geding. Eerst toen de regels op 9 juli werden verscherpt, daarna toen ondanks een goed gesprek er geen duidelijkheid was over de eendaagse festivals. Toen het kabinet vorige week al aankondigde met duidelijkheid te komen, ging dat kort geding op de plank. \n\nDaar blijft het vooralsnog, laat de festivalgigant weten. Het bedrijf weigert interviews te geven, maar kwam maandag wel met een statement waarin het zegt dat het het advies van het OMT, waarop het kabinetsbesluit is gebaseerd, heeft opgevraagd om het te bestuderen. Rosanne Janmaat van ID&T wil bijvoorbeeld weten waarop die capaciteit van 750 mensen maximaal is gebaseerd, en op basis waarvan festivals wel door kunnen gaan. „En waarom is het sinds kort ineens mogelijk massaal op vakantie te gaan in Europa en kun je in Nederland niet een wat groter festival bezoeken?”, vraagt ze zich af. \n\nOok ID&T – de organisatie achter onder meer Mysteryland en Decibel Outdoor – besluit woensdag of er tóch een kort geding komt.\n\nBranche kan nu gebruikmaken van steunregeling","intensity":0,"negativity":1,"cluster_id":49,"similar_texts":"text381"},{"id":"57","publisher":"De Telegraaf","date":"2021-08-04","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/34e3f0e6e892561630d0fd50f6929acc/web/OPS/cciobjects.json&hash=77c281fe30059cebbc8c#/pages/28","title":"Houtzager en Van der Vleuten in finale","text":"Houtzager en Van der Vleuten in finale\n\nPaardensport\n\nDe Nederlandse springruiters zijn goed begonnen aan de Spelen. Zowel Marc Houtzager (foto) als Maikel van der Vleuten plaatste zich voor de individuele finale van vandaag, vanaf 12.00 uur (Nederlandse tijd). Beiden bleven foutloos en binnen de tijd. Derde man Willem Greve reed ook een sterke ronde, maar kreeg door een fout op de laatste lijn toch vier strafpunten genoteerd. \n\nVan der Vleuten, met Beauville Z, legde het parcours vakkundig af. Zijn tijd van 84,76 seconden leverde hem een vierde plek in de kwalificatie op. Het paard van Houtzager, Sterrehof’s Dante, hield het hoofd ook koel (88,02 seconden).","intensity":0,"negativity":0,"cluster_id":39,"similar_texts":"text316"},{"id":"58","publisher":"De Telegraaf","date":"2021-08-03","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/5fc70633d190dd1d247adf44a67a7b42/web/OPS/cciobjects.json&hash=2a45d5fa14cffd2501c7#/pages/44-45","title":"Joshua (15) had ook mes op zak","text":"Joshua (15) had ook mes op zak\n\nDe forensische opsporing en politie begonnen direct met een groot onderzoek.\n\nFoto \n\nJoey Bremer\n\n’Tiener gedood tijdens ruzie’\n\ndoor Gerda Frankenhuis\n\nRotterdam De 15-jarige Joshua, die vorige week bij een steekincident in de Rotterdamse Beverwaard om het leven kwam, bleek net als zijn even oude belager een mes op zak te hebben. Dat meldt het Openbaar Ministerie (OM) in Rotterdam. Volgens justitie is een ruzie tussen de twee tieners de oorzaak van het steekgeweld.\n\nDe 15-jarige verdachte die vorige week vrijdag is aangehouden op verdenking van betrokkenheid bij het dodelijke steekincident is maandag voorgeleid aan de rechter-commissaris. Die besloot de tiener veertien dagen langer vast te zetten. Hij wordt door de officier van justitie verdacht van doodslag. De jongen meldde zichzelf vrijdag met een ouder bij een politiebureau.\n\nMis\n\nDonderdagmiddag rond 17.00 uur ging het compleet mis in een speelpark aan de Goedenraadweg in de Beverwaard. Joshua werd meermalen neergestoken. Het slachtoffer werd gevonden op een pad in de bosjes door een voorbijganger die de hulpdiensten alarmeerden. De jongen is nog gereanimeerd, maar dat mocht niet meer baten. Hij overleed ter plekke aan zijn verwondingen.\n\nDuidelijkheid\n\nDe politie zette een team van rechercheurs op de zaak. Volgens het OM heeft de politie steeds meer duidelijkheid gekregen over de toedracht. \n\n„Na gesprekken met getuigen, het bestuderen van telefoons van betrokkenen en andere onderzoeksbevindingen ontstaat nu het beeld dat er tussen het slachtoffer en de verdachte een ruzie was. De twee 15-jarigen zochten elkaar op bij het speelpark en hadden beiden messen bij zich”, aldus het OM. Er wordt nog gezocht naar getuigen of naar mensen die meer informatie hebben over de toedracht en het incident zelf.\n\nDinsdagavond om 19.00 uur zal er een stille tocht voor Joshua worden gehouden. Volgens de gemeente gebeurt dat op verzoek van de familie. De dood van de tiener sloeg in als een bom in de wijk. \n\nBewoners vertelden dat het heel normaal voor jongeren is met een groot mes op zak te lopen in de wijk en dat er weinig respect is voor een leven.","intensity":0,"negativity":1,"cluster_id":28,"similar_texts":"text628"},{"id":"59","publisher":"Algemeen Dagblad","date":"2021-08-04","url":"https://krant.ad.nl/titles/algemeendagblad/7908/publications/25463/articles/1420516/41/3","title":"Kane opnieuw grote afwezige","text":"Harry Kane is ook gisteren niet bij zijn club Tottenham Hotspur verschenen. De 28-jarige spits nam niet deel aan een training. Hij bleef maandag al weg voor een aantal medische testen. Het heeft er alles van weg dat Kane, deze zomer met Engeland finalist op het EK, een overgang naar Manchester City wil forceren. De club van trainer Pep Guardiola zou volgens Engelse media ruim 180 miljoen euro voor hem over hebben, maar Tottenham wil de spits van het Engelse nationale elftal niet laten gaan. De Londernaren spelen op 15 augustus de eerste competitiewedstrijd, uitgerekend tegen Manchester City.","intensity":0,"negativity":1,"cluster_id":48,"similar_texts":"text377"},{"id":"60","publisher":"Trouw","date":"2021-08-04","url":"https://krant.trouw.nl/titles/trouw/8321/publications/1319/articles/1420505/5/3","title":"Keirin en baanwielrennen","text":"Woensdag:  \n  \n08.00 Schoonspringen: tienmetertoren (v), Celine van Duijn  \n  \n08.30 Baanwielrennen: sprint (m) met Jeffrey Hoogland en Harrie Lavreysen, keirin (v) met Shanne Braspennincx en Laurine van Riessen  \n  \n08.33 Zeilen, medaillerace: 470-klasse (v) met Lobke Berkhout en Afrodite Zegers  \n  \n12.00 Paardensport, finales: individueel springen met Marc Houtzager en Maikel van der Vleuten  \n  \nVanaf 12.00 Atletiek: halve finales 1500m (v) met Sifan Hassan, zevenkamp (v) met Nadine Broersen, Emma Oosterwegel en Anouk Vetter, halve finales 400m (v) met Lieke Klaver en Lisanne de Witte  \n  \n12.30 Synchroonzwemmen, finale: Bregje en Noortje de Brouwer  \n  \n12.50 Gewichtheffen: +109kg (m) met Enzo Kuworge  \n  \n13.45 Handbal, kwartfinales (v): Frankrijk-Nederland  \n  \n23.30 Openwaterzwemmen: 10km (m) met Ferry Weertman  \n  \nDonderdag:  \n  \n00.30 Golf, tweede ronde: individueel (v) met Anne van Dam  \n  \n02.40 Atletiek: finale 400m (m) met Liemarvin Bonevacia  \n  \nVanaf 03.00 Schoonspringen, (halve) finales: tienmetertoren (v)*  \n  \n07.00 Waterpolo, eerste plaatsingsronde (v): China-Nederland  \n  \nVanaf 08.30 Baanwielrennen: Omnium (m) met Jan Willem van Schip, sprint (m), keirin (v)","intensity":0,"negativity":0,"cluster_id":52,"similar_texts":"text419"},{"id":"61","publisher":"De Volkskrant","date":"2021-08-03","url":"https://krant.volkskrant.nl/titles/volkskrant/7929/publications/1323/articles/1419826/1/2","title":"Kleine evenementen toegestaan","text":"Eendaagse evenementen waarbij bezoekers geen zitplaats hebben, kunnen vanaf 14 augustus doorgaan mits ze niet meer dan 750 mensen toelaten. Dat heeft demissionair premier Rutte maandagmiddag bekendgemaakt. Een andere voorwaarde is dat de evenementen plaatsvinden in de open lucht of in een tent die aan alle kanten open is. Deze beperkte toestemming geldt tot 1 september. 'Dat is slecht nieuws voor de grotere evenementen', aldus Rutte.  \n  \npagina 5","intensity":0,"negativity":0,"cluster_id":12,"similar_texts":"text546"},{"id":"62","publisher":"De Telegraaf","date":"2021-08-03","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/5fc70633d190dd1d247adf44a67a7b42/web/OPS/cciobjects.json&hash=8406f53ecff40ba99a73#/pages/30","title":"KNVB baalt stevig van kabinetsbesluit","text":"KNVB baalt stevig van kabinetsbesluit\n\nDe KNVB vindt het kabinetsbesluit genomen ’voor de bühne’.\n\nAMSTERDAM De KNVB is met de Eredivisie CV en Keuken Kampioen Divisie zwaar teleurgesteld in het kabinetsbesluit om de beperkende coronamaatregelen voor het bezoek aan stadions te verlengen tot en met 1 september 2021. Hierdoor mogen de clubs bij de wedstrijden in augustus maar twee derde (67%) van hun stadioncapaciteit gebruiken.\n\n„Het probleem rondom controle en handhaving speelt niet in het voetbal, maar in de (nacht)horeca”, betogen de drie organisaties in een gezamenlijke verklaring. „Zo laat de recente daling van cijfers ook zien. Onze strikte protocollen en het Testen voor Toegang in het voetbal zijn zeer effectief om de gezondheid en veiligheid van ons publiek te waarborgen. Deze beperkende maatregel is dan ook puur voor de bühne.”\n\nDe KNVB, de Eredivisie en de Keuken Kampioen Divisie willen hun onvrede snel kenbaar gaan maken in gesprekken met het kabinet. „We gaan immers al door de 1,5 meter heen bij een bezettingsgraad van twee derde. In september heeft iedereen de mogelijkheid gehad om zijn tweede vaccinatieprik te krijgen. De besmettingen nemen snel af en de ziekenhuisopnames stabiliseren. Het ligt in de lijn der verwachting dat we dan weer kunnen opschalen naar 100 procent publiek in de stadions.”\n\nVolgens de drie organisaties doet de voetballerij er alles aan om de risico’s op coronagebied tot een minimum te beperken. „Het voetbal beschikt over deskundige en professionele veiligheidsorganisaties die zorgen voor een veilige omgeving. Dat is gebleken op basis van de Fieldlab-resultaten en ook uit recent georganiseerde wedstrijden met publiek (inclusief testbewijzen) blijkt dat het voetbal zijn zaken goed op orde heeft. De wedstrijden op het EK in de Johan Cruijff ArenA, duels in de voorbereiding van clubs en onlangs nog bij het Champions League-duel van PSV hebben niet geleid tot grote corona-besmettingshaarden.”","intensity":1,"negativity":0,"cluster_id":9,"similar_texts":"text148"},{"id":"63","publisher":"Trouw","date":"2021-08-03","url":"https://krant.trouw.nl/titles/trouw/8321/publications/1318/articles/1419827/19/3","title":"KNVB teleurgesteld over kabinetsbesluit","text":"De KNVB is met de Eredivisie CV en Keuken Kampioen Divisie zwaar teleurgesteld in het kabinetsbesluit om de beperkende coronamaatregelen voor het bezoek aan stadions te verlengen tot en met 1 september 2021. Hierdoor mogen de clubs bij de wedstrijden in augustus maar twee derde van hun stadioncapaciteit gebruiken. \"Het probleem rondom controle en handhaving speelt niet in het voetbal, maar in de (nacht)horeca\", betogen de drie organisaties in een gezamenlijke verklaring.","intensity":0,"negativity":0,"cluster_id":9,"similar_texts":"text207"},{"id":"64","publisher":"De Telegraaf","date":"2021-08-04","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/34e3f0e6e892561630d0fd50f6929acc/web/OPS/cciobjects.json&hash=6fa78fb8df47e1aaa32f#/pages/44-45","title":"Koffers met lijk gedumpt in auto","text":"Koffers met lijk gedumpt in auto\n\nOnder andere op de Zevenkampse Ring deed de politie dinsdag groot onderzoek.\n\nFoto Joey Bremer\n\nMogelijk vermiste Zwijndrechter \n\ndoor Gerda Frankenhuis\n\nDordrecht Een lugubere moordzaak houdt de Rotterdamse politie al dagen bezig. Vermoedelijk is een 29-jarige man uit Zwijndrecht, die als vermist was opgegeven, in stukken gesneden en gedumpt in koffers in een grijze Opel in Dordrecht.\n\nDe politie telt maar liefst drie plaatsen delict waar minutieus onderzoek wordt verricht door de forensische opsporing. \n\nDe zaak, die zo uit een aflevering van een crimeserie lijkt te komen, begon afgelopen donderdag in een woning aan de Kapitein Horsmanflat in Zwijndrecht. Daar kwam de politie af op een melding over een vechtpartij. Eenmaal binnen vertelde de 25-jarige bewoner dat hij een levensdelict had gepleegd. Meteen werd er een groot onderzoek op touw gezet en werd de woning onderzocht. Er werden bloedsporen en een voorwerp aangetroffen dat mogelijk bij de moord betrokken was. Een slachtoffer werd niet gevonden.\n\nDe politie kwam daarna op het spoor van de grijze Opel Meriva na getuigen te hebben gehoord, het verhoor van de verdachte en camerabeelden. Het voertuig stond geparkeerd aan de Aalbersestraat in Dordrecht. Daar deden agenten een lugubere ontdekking. In koffers werd een stoffelijk overschot gevonden. Het Openbaar Ministerie (OM) meldde dinsdag dat het vermoedelijk gaat om een 29-jarige man uit Zwijndrecht. Volgens buurtbewoners stond de wagen er sinds donderdag. „Wij kennen deze auto niet.”\n\nZevenkampse Ring\n\nSinds zondag doet de politie ook onderzoek bij een woning aan de Zevenkampse Ring in Rotterdam. Een bewoonster vertelt dat zij donderdag rond half 12 buiten liep toen een man met tassen en een koffer uit de portiek kwam. Hij vroeg de vrouw of zij een nummer van een taxi had of er een voor hem kon bellen. Dat deed zij niet, want ze vertrouwde de man niet. „Hij keek verwilderd uit zijn ogen”, vertelt de vrouw. \n\nHet Openbaar Ministerie (OM) bevestigt dat het onderzoek aan de Zevenkampsering met Zwijndrecht en Dordrecht te maken heeft. „Wij doen onderzoek naar de dood van de 29-jarige Zwijndrechter”, aldus woordvoerder Olav Brink.\n\nDe 25-jarige verdachte is dinsdag voorgeleid aan de rechter-commissaris die het voorarrest van de man met veertien dagen heeft verlengd.","intensity":0,"negativity":0,"cluster_id":37,"similar_texts":"text58"},{"id":"65","publisher":"De Telegraaf","date":"2021-08-04","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/34e3f0e6e892561630d0fd50f6929acc/web/OPS/cciobjects.json&hash=c2acafc98d3f8473c2e9#/pages/10-11","title":"Koffers met lijk in auto gedumpt","text":"Koffers met lijk in auto gedumpt\n\nOp de Zevenkampse Ring in Rotterdam deed de politie dinsdag groot onderzoek.\n\nFoto\n\nJoey Bremer\n\nMogelijk vermiste man uit Zwijndrecht\n\ndoor Gerda Frankenhuis\n\nDordrecht Een lugubere moordzaak houdt de Rotterdamse politie al dagen bezig. Vermoedelijk is een 29-jarige man uit Zwijndrecht, die als vermist was opgegeven, in stukken gesneden en gedumpt in koffers in een grijze Opel in Dordrecht.\n\nDe politie telt maar liefst drie plaatsen delict waar minutieus onderzoek wordt verricht door de forensische opsporing. \n\nDe zaak begon afgelopen donderdag in een woning van de Kapitein Horsmanflat in Zwijndrecht. Daar kwam de politie af op een melding over een vechtpartij. Eenmaal binnen vertelde de 25-jarige bewoner dat hij een levensdelict had gepleegd. Meteen werd er een groot onderzoek op touw gezet en werd de woning onderzocht. Er werden bloedsporen aangetroffen en een voorwerp dat mogelijk bij de moord betrokken was. Een slachtoffer werd niet gevonden.\n\nDordrecht\n\nDe politie kwam daarna op het spoor van de grijze Opel Meriva na getuigen te hebben gehoord, het verhoor van de verdachte en camerabeelden. Het voertuig stond geparkeerd aan de Aalbersestraat in Dordrecht. Daar deden agenten een lugubere ontdekking. In koffers werd een stoffelijk overschot gevonden. Het Openbaar Ministerie (OM) meldde dinsdag dat het vermoedelijk gaat om een 29-jarige man uit Zwijndrecht. \n\nSinds zondag doet de politie ook onderzoek bij een woning aan de Zevenkampse Ring in Rotterdam. Een bewoonster vertelt dat zij donderdag rond half 12 buiten liep toen een man met tassen en een koffer uit de portiek kwam. \n\nHij vroeg de vrouw of zij een nummer van een taxi had of er een voor hem kon bellen. Dat deed zij niet, want ze vertrouwde de man niet. „Hij keek verwilderd uit zijn ogen”, vertelt de vrouw. \n\nHet OM bevestigt dat het onderzoek aan de Zevenkampse Ring met Zwijndrecht en Dordrecht te maken heeft. „Wij doen onderzoek naar de dood van de 29-jarige Zwijndrechter”, aldus woordvoerder Olav Brink.\n\nHet voorarrest van de 25-jarige verdachte is dinsdag met veertien dagen verlengd.","intensity":0,"negativity":0,"cluster_id":37,"similar_texts":"text301"},{"id":"66","publisher":"Trouw","date":"2021-08-03","url":"https://krant.trouw.nl/titles/trouw/8321/publications/1318/articles/1419827/4/3","title":"Landen bieden derde prik aan","text":"Duitsland begint met een extra coronaprik voor risicogroepen. Vanaf september kunnen ouderen of personen met een zwakke gezondheid zo'n zogenoemde booster krijgen.  \n  \nDe extra prik vloeit voort uit zorgen over 'een verminderde of snel afnemende' reactie van het afweersysteem op corona bij sommige groepen die zijn gevaccineerd. De booster van de fabrikanten Pfizer/BioNTech of Moderna wordt ook aangeboden aan personen die zijn ingeënt met AstraZeneca of Janssen.  \n  \nIn Nederland besluit het kabinet waarschijnlijk in het najaar of volledig gevaccineerde mensen een extra prik van het coronavaccin moeten ontvangen om beter beschermd te zijn tegen het virus. Tegen die tijd ligt er naar verwachting een advies van het Outbreak Management Team en de Gezondheidsraad, zegt het ministerie van volksgezondheid.  \n  \nMiljoenen Britten krijgen vanaf september een derde prik. In Israël kunnen ouderen sinds zondag al kiezen voor een derde inenting.","intensity":0,"negativity":0,"cluster_id":63,"similar_texts":"text89"},{"id":"67","publisher":"Trouw","date":"2021-08-03","url":"https://krant.trouw.nl/titles/trouw/8321/publications/1318/articles/1419827/9/5","title":"Maas voerde 100 keer meer af dan in 2020","text":"De Maas heeft in Noord-Brabant tijdens de hoogwatergolf in juli honderd keer zo veel water afgevoerd als in de droge periodes vorig jaar. Intussen is het waterpeil in de rivier normaal voor de tijd van het jaar.  \n  \nDe waterstand in de grote rivieren Rijn, Waal en IJssel blijft nog hoog. Dat komt doordat het vorige week in het stroomgebied van de Rijn vaak en hard heeft geregend, terwijl de rivier daar al heel veel water moest afvoeren.","intensity":0,"negativity":0,"cluster_id":53,"similar_texts":"text98"},{"id":"68","publisher":"Algemeen Dagblad","date":"2021-08-03","url":"https://krant.ad.nl/titles/algemeendagblad/7908/publications/25444/articles/1419829/2/5","title":"Maas voerde 100 keer meer water af","text":"### den bosch\n\nDe Maas heeft in Noord-Brabant tijdens de hoogwatergolf in juli honderd keer zoveel water afgevoerd als in de droge periodes vorig jaar. Er zit nu dan ook voldoende water in de grond en de grondwaterstand is normaal tot hoog.","intensity":0,"negativity":0,"cluster_id":53,"similar_texts":"text420"},{"id":"69","publisher":"De Volkskrant","date":"2021-08-03","url":"https://krant.volkskrant.nl/titles/volkskrant/7929/publications/1323/articles/1419826/22/1","title":"Marathonzwemmers verdedigen titel in warm, vies water","text":"Drie grote ijsmachines pompen koel water in de smerige, warme wedstrijdbaan in Tokio waar twee olympische kampioenen deze week hun titel verdedigen. Sharon van Rouwendaal en Ferry Weertman gaan voor hun 10 kilometers in Tokio te water bij riskante temperaturen van rond de 30 graden.  \n  \nHet water, dat de zwemmers maandag hebben verkend, is op het koelste moment van de dag, 's ochtends om zes uur, nog 29 graden. Dan loopt het snel een graad op. De Japanners doen er alles aan om de temperatuur omlaag te brengen, bemerkte bondscoach Thijs Hagelstein. 'Die machines dienen koud water in het vierkant van de wedstrijdbaan rond te pompen. Ze worden aangezet als het echt te warm wordt.'\n\nTestwedstrijd\n\nOfficieel wordt de wedstrijd bij 31 graden uitgesteld. Twee jaar geleden, bij de testwedstrijd in de baai, leek de temperatuurmeting gemanipuleerd te worden.  \n  \nVoor de gewenning aan zwemmen in warm water deed Van Rouwendaal een duik in de jacuzzi bij haar Duitse trainer Bernd Berkhahn na afloop van de training in normaal zwemwater. Van Rouwendaal, die wekenlang op hoogte verbleef in de Sierra Nevada: 'Elke training werd afgesloten met 20 minuten in het warme water van de jacuzzi. Het is bedoeld om het lichaam aan zulke temperaturen te laten wennen. Het was ook de hersteltijd na een zware training. En daar hebben we er veel van gehad, 500 kilometer in vijf weken op hoogte.'  \n  \nCoach Hagelstein nam al vroeg in de olympische cyclus, 2017-2021, het besluit dat Weertman in warme oorden rond de evenaar moest oefenen. 'De hittebestendigheid is een grote factor bij deze olympische race. Wij wisten dat het hier gaat tussen de mannen die het hardst kunnen zwemmen en zij die zich het best hebben aangepast. Wij hebben voor het laatste gekozen. We hebben gezwommen in water van 30 graden. Dan heb je echt moeite met 59 seconden over 100 meter, merkten we bij Ferry. Terwijl hij die tijd in een normaal bad met de ogen dicht zwemt.'  \n  \nVroeg opstaan wordt een noodzaak voor de openwaterzwemmers in Tokio. Om de warmte voor te wezen is de wedstrijd om half 7 in de morgen gepland. 'Dat wordt half 3 opstaan', zegt coach Hagelstein die woensdag dat ritueel met Van Rouwendaal afwerkt en een dag later met Weertman die aanpak herhaalt. Er moet vooraf veel gedronken worden. 'Goed hydreren, opdat ze niet tijdens de race uitdrogen.'  \n  \nDe wedstrijd speelt zich af op een relatief korte baan, een vierkant van 1.435 meter die voor het volbrengen van de 10 kilometer zeven keer gezwommen moet worden. 'Er kan daardoor zeker zes keer gedronken worden. Ze kunnen niet overslaan. We werken ook met extra koude dranken, voor de koeling van het lichaam. Maar het blijft moeilijk. Het moet allemaal in zeven seconden gebeuren, anders is de concurrentie weg', aldus Hagelstein.  \n  \nIn de laatste ronde de per hengel aangeboden drinkbeker overslaan, een vast gegeven op de 10 kilometer, is in de hitte een risico. De kwaliteit van het water vormt ook een risico. Er zijn schotten aangebracht om toestromend stadsvuil tegen te houden. Bij regen, zoals maandag, spoelt de troep de baai in. Er bestaan zorgen over de e-coli-bacteriën die worden aangetroffen. Het duidt op menselijke uitwerpselen in het water. Water spoelt bij zwemmen voortdurend door de mond, ziektes liggen op de loer.\n\nRainbow Bridge\n\nOndanks de risico's was een verplaatsing naar een noordelijk eiland, zoals met de marathon en het snelwandelen is geschied, onbespreekbaar. Hagelstein: 'Nee, ze willen het iconische plaatje van de Rainbow Bridge op de achtergrond niet opgeven. Parijs zal de openwatermarathon ook voor de Eiffeltoren willen houden.'  \n  \nUiteindelijk zal de 10 kilometer uitdraaien om een sprint van 500 meter naar de finish. Van Rouwendaal en Weertman hebben die maandagochtend verkend op het wedstrijdtijdstip. Daar kwam het toch nog aan op navigatiekunde: hoe zwem je in de kortste, meest rechte lijn naar de finishplaat.  \n  \nHagelstein waarschuwt: 'We finishen tegen de zon in. Je zult als zwemmer niet veel zien. Als je de boeien blijft volgen, kom je verkeerd uit. De finish ligt iets weg van de parkoerslijn. Dat is tenminste nog een onderdeel van het echte openwaterzwemmen dat wordt gevraagd.'  \n  \nDe finishplaat is mee naar Japan. Die plaat werd in 2016 de beslissende factor genoemd voor de overwinning van Weertman in Rio. Hij tikte boven het water aan, de voorliggende Griek Gianniotis sloeg mis. Hagelstein: 'Het ding gaat nog naar elke race mee. Dat finishen oefenen blijven we doen.","intensity":0,"negativity":1,"cluster_id":15,"similar_texts":"text641"},{"id":"70","publisher":"Trouw","date":"2021-08-03","url":"https://krant.trouw.nl/titles/trouw/8321/publications/1318/articles/1419827/16/2","title":"Matla en Welten leiden dartelend Oranje","text":"In Valkenswaard, aan de Pastoor Heerkensdreef, liggen de vier kunstgrasvelden van HOD, Hockey Ons Devies. Met zijn bijna duizend leden is de club een van de meest florerende verenigingen van het dorp. Precies daar, onder de rook van Eindhoven, hielden Frédérique Matla en Lidewij Welten voor het eerst een hockeystickje vast.  \n  \nEn nu ze allebei international zijn, blijft één verhaal uit die tijd hangen. Welten (31) was een poos de oppas van Frédérique (24). In Tokio eisen de twee de hoofdrol op.  \n  \nMet Matla heeft het Nederlands team een spits die aan de lopende band scoort. Dit toernooi maakte ze al acht doelpunten, de afgelopen twaalf wedstrijden was ze steeds trefzeker voor de regerend wereldkampioen. Welten is de mentor die van jongs af aan een hoofdrol speelde in haar loopbaan.  \n  \nDe zeven jaar oudere aanvalster hockeyde eerst in het eerste van HOD; vervolgens stapte ze over naar Den Bosch, om daarna ook een dragende speelster bij het Nederlands team te worden.  \n  \nEn precies zo verging het Matla, het reuzentalent stapte al in haar tienerjaren over naar Den Bosch. Inmiddels behoort de pas 24-jarige spits tot het meubilair bij de beste club van Nederland. Net als Welten: \"Wij gaan al een poosje terug, ja\", zegt Welten na afloop van de wedstrijd. \"Onze beide moeders speelden bij de veterinnen, de vrouwelijke veteranen - en tsja. Ik had zaterdagen niets te doen, omdat ik tophockey speelde. Zo werd ik de oppas van Frédérique.  \n  \n\"Ik denk dat je wel aan ons spel kunt zien dat we elkaar goed kunnen vinden. Dat bouw je in al die jaren wel op.\"\n\nSchande moet uitgewist\n\nHet was vlak voor de Spelen onzeker of Welten kon meedoen aan haar vierde Spelen. In 2008 en 2012 werd ze olympisch kampioen, in 2016 moest ze genoegen nemen met zilver. Welten scheurde negen weken voor de Spelen een pees in haar hamstring, een blessure waar normaal gesproken een flinke poos herstel voor staat.  \n  \nIn een race tegen de klok bleek Welten zich er niet zoveel van aan te trekken. \"Het gaat goed\", zei ze lachend. \"Ik heb nergens last van en voel me goed. Net als het hele team groei ik in het toernooi.\"  \n  \nEn zo dartelen de Oranjevrouwen met speels gemak richting de finale. Nederland speelde in Tokio vijf groepswedstrijden, en gisteren de kwartfinale. Met 21 doelpunten voor en slechts 2 tegen toont het team van bondscoach Annan wedstrijd op wedstrijd dat de missie om de olympische titel weer in Nederlandse handen te krijgen zeer serieus genomen wordt. Vijf jaar geleden in Rio verloor het team in de finale van Groot-Brittannië en die schande moet worden uitgewist.\n\nNieuw-Zeeland\n\nIn de kwartfinale had Nederland weinig moeite met Nieuw-Zeeland, een team waarvan de vrouwen nog nooit verloren. Al vroeg in de wedstrijd tikte Welten de 1-0 binnen, na een prachtige actie van Laurien Leurink, die knap de achterlijn haalde. Met een snelle beweging tipte Welten vervolgens de bal binnen. Haar voormalige plaatsgenote Matla maakte vervolgens geen fout toen Nederland een strafbal kreeg: 2-0.  \n  \nIn het derde kwart was Lauren Stam succesvol uit een strafcorner. Stam is niet iemand die vaak scoort, haar doelpunt werd dan ook uitbundig gevierd door Nederland. Na de 3-0 kreeg Nederland nog kansen om de score verder uit te bouwen, maar de productie stokte.  \n  \nWelten was na afloop zeer te spreken over de prestatie van Oranje. \"Vooral in de eerste helft hebben we heel erg goed gespeeld. Toch begonnen we nog wel nerveus aan het duel, maar dat ebde langzaam weg. We voelen ons inmiddels aardig onoverwinnelijk; in deze wedstrijd had ik echt het gevoel dat we de beste ploeg waren. Dat is een fijn gevoel.\"  \n  \nEn Matla: \"Soms moet ik mezelf echt even in de arm knijpen dat we nu alweer in de halve finale zijn aanbeland.  \n  \n\"Zo makkelijk gaat het.\"  \n  \nNieuw-Zeeland opzij (3-0).","intensity":0,"negativity":0,"cluster_id":4,"similar_texts":"text110"},{"id":"71","publisher":"Trouw","date":"2021-08-03","url":"https://krant.trouw.nl/titles/trouw/8321/publications/1318/articles/1419827/9/3","title":"Meer mensen in het ziekenhuis, minder nieuwe besmettingen","text":"### Corona\n\nHet aantal coronapatiënten in Nederlandse ziekenhuizen is gestegen tot 719, het hoogste aantal sinds 11 juni. Op de verpleegafdelingen liggen 522 patiënten met Covid-19. Dat zijn er 26 meer dan zondag. Op de ic's liggen in totaal 197 ernstig zieke covidpatiënten, tien meer dan de voorgaande dag. Het aantal nieuwe positieve coronatests is gisteren voor de vierde dag op rij gedaald. Tussen zondag- en maandagochtend zijn er 2136 nieuwe coronabesmettingen geregistreerd bij het RIVM. Dat is het laagste aantal in bijna een maand tijd. Een week geleden werden er op maandag nog 3845 besmettingen vastgesteld.","intensity":0,"negativity":1,"cluster_id":20,"similar_texts":"text383"},{"id":"72","publisher":"Algemeen Dagblad","date":"2021-08-04","url":"https://krant.ad.nl/titles/algemeendagblad/7908/publications/25463/articles/1420516/32/6","title":"Meer plakken dan in 2016","text":"De Nederlandse ploeg heeft nu al de totale oogst van vijf jaar geleden in Rio de Janeiro verbeterd. Op de Spelen van 2016 pakte TeamNL negentien medailles (acht gouden, zeven zilveren en vier bronzen). De teller in Tokio staat nu op twintig.","intensity":0,"negativity":1,"cluster_id":61,"similar_texts":"text566"},{"id":"73","publisher":"De Telegraaf","date":"2021-08-04","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/34e3f0e6e892561630d0fd50f6929acc/web/OPS/cciobjects.json&hash=39042f6e8a9290d1ce62#/pages/20-21","title":"Meerssen Papier failliet ’door waterschade’","text":"Meerssen Papier failliet ’door waterschade’\n\nOverstromingen Limburg \n\nDe Rechtbank Limburg heeft Meerssen Papier failliet verklaard. Het bedrijf vroeg faillissement aan als gevolg van de recente overstromingen in Meerssen, waardoor machines en installaties ernstig zouden zijn beschadigd. Door het faillissement verliezen ruim 40 mensen hun baan. De fabriek staat naast de Kleine Geul, die overstroomde. Vakbond CNV vreest echter dat de eigenaar de wateroverlast aangrijpt om zich uit het bedrijf terug te trekken. De fabriek werd in 2008 al eens failliet verklaard.","intensity":0,"negativity":1,"cluster_id":43,"similar_texts":"text322"},{"id":"74","publisher":"De Telegraaf","date":"2021-08-03","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/5fc70633d190dd1d247adf44a67a7b42/web/OPS/cciobjects.json&hash=ccf04b3c041a446f470a#/pages/26-27","title":"Mens én machine","text":"Mens én machine\n\nHet ongeloof staat in de ogen van Sifan Hassan na haar zege op de 5000 meter. Als olympisch kampioene treedt ze in de voetsporen van Ellen van Langen. En dat terwijl Hassan eerder op de dag viel op de 1500 meter.\n\nFOTO’s RENÉ BOUWMAN & ANP/HH\n\n❮❯\n\nAlles wijst erop dat absurd fitte Sifan Hassan het niet bij één keer olympisch goud gaat laten in Tokio\n\nTOKIO Doe vooral niet gewoon, doe maar lekker gek. Dat lijkt het levensmotto van Sifan Hassan, die spot met alle wetten van de topsport. Met vallen en opstaan – en met een flinke portie eigenzinnigheid – werd ze de opvolgster van Ellen van Langen, die 29 jaar geleden voor het laatst tekende voor Nederlands olympisch goud op de atletiekbaan. Alles wijst erop dat Hassan het in Tokio niet bij één keer goud gaat laten.\n\nZe kan het niet zo bont maken als Fanny Blankers-Koen in 1948, die vier keer goud won tijdens de Olympische Spelen in Londen. Maar Hassan lijkt wel in staat om in Tokio drie keer op het hoogste podium te belanden en daarmee een voorname plek in de sportgeschiedenis voor zichzelf op te eisen. \n\nDe verbluffende eindsprint in de finale van de 5000 meter maakte duidelijk dat ze ook uitstekende papieren heeft voor de 1500 meter en de 10.000 meter. „Het maakt niet meer uit wat er verder gebeurt”, vindt ze zelf. „Dit goud, na al het drama van vandaag, is al geweldig. Deze week geef ik nog alles. Gaat het goed, is het oké. Gaat het niet goed, is het ook oké. Alle druk is eraf.”\n\nMet ’het drama’ doelt ze op haar val in de serie van 1500 meter, op de morgen voor haar gouden avondrace. Vanuit haar ongebreidelde ambities had ze er ter elfder ure voor gekozen om op dat nummer mee te doen, al moet ze daarvoor drie keer extra in actie komen. De series van de 1500 meter leken geen probleem en moesten een soort warming-up vormen voor de finale van de 5000 meter. Maar toen, met nog één ronde te gaan, struikelde ze over een vallende Keniaanse. Paniek in de tent.\n\nWat moest ze doen? Opgeven en zich richten op de andere twee onderdelen? Protest aantekenen? Of zo snel mogelijk doorrennen? Hassan dacht niet na en volgde haar instinct. Met een furieuze inhaalrace werd ze toch nog eerste in deze serie. Prachtig, maar zou deze sprint haar geen goud gaan kosten op de 5000 meter, vroeg menigeen zich af. Hassan is toch een mens en geen machine?\n\nDe waarheid ligt ergens in het midden. Ze is echt een mens van vlees en bloed, maar loopt als een machine. Dat bleek in de finale van de 5000 meter toen ze haar Ethiopische en Keniaanse concurrentes in de laatste ronde haar hielen liet zien. Ze sprintte alsof ze nog geen 4800 meter in de benen had en ook geen doldwaze ochtend had beleefd. Stralend van souplesse en kracht snelde ze naar de streep. Dit was niet spannend meer, dit was overmacht. Dit was ook veelbelovend voor de rest van de week.\n\nTyperend voor haar absurde fitheid is de manier waarop ze alle plichtplegingen na afloop onderging. Eerst huppelde Hassan met de Nederlandse vlag nog een ereronde voor de lege tribunes en vervolgens werd ze twee uur in beslag genomen door de media. Het verhaal van Hassan was het verhaal van de dag. Haar keuze voor drie onderdelen, haar val op de 1500 meter en haar overmacht in de finale van de 5000 meter zorgden wereldwijd voor verbazing en bewondering. \n\n„Wat er vanmorgen is gebeurd, heeft me veel energie gekost”, gaf ze op de late avond lachend toe. Maar na de val had ze geen moment getwijfeld. „Ik moest er achteraan en de laatste 100 meter ging eigenlijk heel makkelijk. Na die race had ik het gevoel dat ik twintig koppen koffie had gedronken. Ik was zo wakker, ik kon niet rustig blijven.”\n\nDie middag kwamen ook de twijfels, de vermoeidheid en de pijn, veroorzaakt door de val. „Ik had spijt dat ik voor drie afstanden had gekozen. Dat was dom, dacht ik. Had ik toch maar naar andere mensen geluisterd, dacht ik. Ik zat maar met mezelf te praten: ik kan het niet, ik kan het wel, ik kan het niet, ik kan het wel. Ik was echt gestrest en had overal last van.”\n\nMaar hoe langer de finale van de 5000 meter duurde, hoe beter ze zich voelde. „Het ging ook niet zo hard in het begin, daar was ik wel blij mee. Het laatste rondje gaat bij mij meestal perfect, want dan weet ik dat ik heel snel klaar ben en kan gaan liggen.”\n\nZe was zielsgelukkig met haar eerste olympische zege, maar zei op de late avond in Tokio nog iets heel opvallends over haar keuze om – tegen veel adviezen in – toch voor drie loopnummers te kiezen. „Toen ik daarover nadacht, zag ik mezelf ook wel zonder medailles door die keuze. Toch wilde ik het doen, want het leven draait niet alleen maar om goud. Ik wilde gewoon mijn hart volgen.”\n\n’Het maakt niet meer uit wat er verder gebeurt. Dit goud, na al het drama, is al geweldig. Alle druk is eraf’","intensity":0,"negativity":0,"cluster_id":60,"similar_texts":"text422"},{"id":"75","publisher":"NRC Handelsblad","date":"2021-08-03","url":"https://www.nrc.nl/nieuws/2021/08/02/miljardenovername-in-fintech-square-van-twitter-oprichter-jack-dorsey-koopt-afterpay-a4053362#20210803-79731-304","title":"Miljardenovername in ‘fintech’: Square van Twitter-oprichter Jack Dorsey koopt Afterpay","text":"Fintech Het Amerikaanse betaalbedrijf Square van Jack Dorsey neemt het Australische Afterpay over voor 29 miljard dollar. ‘Fintech’ groeit hard door de coronacrisis. ,Het Amerikaanse internetbetaalbedrijf Square heeft een akkoord bereikt met de Australische betaaldienstverlener Afterpay over een overname. Square betaalt 29 miljard dollar (24,4 miljard euro) voor Afterpay, een bedrag dat geheel in aandelen Square wordt voldaan. Dat hebben beide bedrijven maandag bekend gemaakt. De deal, die eventueel nog kan worden tegengehouden als de aandeelhouders van Square besluiten niet akkoord te gaan met de prijs, is de grootste overname ooit van een Australisch bedrijf. Als de deal is afgerond, bezitten alle Afterpay-aandeelhouders samen 18,5 procent van Square.Afterpay is een dienst die betalen op afbetaling in webshops mogelijk maakt, zonder de consumenten daarvoor rente of transactiekosten te rekenen. Het is een populaire dienst onder jongeren, die vaak niet in aanmerking komen voor een creditcard. Afterpay, dat nog geen winst maakt, heeft zestien miljoen klanten in voornamelijk de Verenigde Staten en Australië, maar ook in enkele Europese landen is het actief.Voor Square (zeventig miljoen klanten) is de koop van Afterpay een logische stap, zei Square-oprichter Jack Dorsey in een toelichting. „We hebben ons bedrijf opgebouwd om het financiële systeem eerlijker, toegankelijker en inclusiever te maken, en Afterpay heeft een vertrouwd merk opgebouwd dat in lijn is met die principes.”Afterpay moet vooral Cash App een impuls geven: de betaaldienst van Square, die het mogelijk maakt om geld te beheren, betalingen te doen, online te beleggen of bijvoorbeeld cryptomunten aan te schaffen. Met de integratie van Afterpay wordt het straks ook mogelijk voor Square-klanten om producten op afbetaling te kopen. Stijging met honderden procenten Het samengaan van Afterpay en Square laat zien hoe financiële technologiebedrijven (beter bekend als ‘fintech’) in hun gevecht met banken noodgedwongen samengaan om zo sterker te staan in de online betaalmarkt. Mede vanwege de snelle toename van online winkelen door de coronacrisis is de markt volop in beweging. De beurskoersen van online betaaldiensten als het Amsterdamse Adyen of Square zijn sinds de uitbraak van de coronacrisis met wel 300 procent (Adyen) of 500 procent (Square) gestegen. Alleen al in het tweede kwartaal draaide Square een omzet van 5 miljard dollar, waar de gehele jaaromzet vorig jaar 9,5 miljard dollar was. Om die reden vloeit er momenteel ook veel investeringsgeld naar fintech-bedrijven. In het tweede kwartaal van dit jaar ging er van elke 5 dollar investeringsgeld in technologiebedrijven 1 dollar naar een fintech-bedrijf, toont data van de analisten van onderzoeksbureau CB Insights. Zoals naar het Nederlandse Mollie, dat net als Square betalingsverkeer regelt voor bedrijven op internet, en in juni een investeringsronde kreeg van 665 miljoen euro.\n\nLees ook dit interview met Mollie-oprichter Adriaan Mol over die investeringsronde: ‘Ik vind het niet leuk om de baas te zijn en ben er niet goed in'\n\nSquare werd in 2009 opgericht door Jack Dorsey en Jim McKelvey, die het bedrijf in 2015 naar de beurs brachten. Dorsey is bij het grote publiek beter bekend als de oprichter van zijn andere bedrijf Twitter, maar heeft het grootste deel van zijn welvaart (13,6 miljard dollar, volgens zakenblad Forbes) te danken aan Square. Dorsey verdeelt zijn tijd over zijn twee ondernemingen, maar staat daarnaast bekend als een excentrieke topman die ook veel tijd voor zichzelf neemt en beslissingen vooral overlaat aan anderen. Een geplande maandenlange reis door Afrika kwam hem vorig jaar op kritiek te staan van aandeelhouders van Twitter, die Dorsey al langer verwijten dat zijn socialemediabedrijf achterblijft bij concurrenten en te traag innoveert. Dorsey, die zijn trip naar Afrika uiteindelijk annuleerde, lijkt sindsdien met zijn beide bedrijven een stuk actiever te ondernemen.\n\nEen versie van\n\ndit artikel\n\nverscheen ook in\n\nNRC Handelsblad\n\nvan 3 augustus 2021\n\nEen versie van\n\ndit artikel\n\nverscheen ook in\n\nNRC in de ochtend\n\nvan 3 augustus 2021","intensity":0,"negativity":0,"cluster_id":10,"similar_texts":"text159"},{"id":"76","publisher":"Trouw","date":"2021-08-03","url":"https://krant.trouw.nl/titles/trouw/8321/publications/1318/articles/1419827/13/2","title":"Minder lockdowns betekent meer Heineken","text":"Bierbrouwer Heineken heeft zijn omzet in het eerste halfjaar flink zien stijgen als gevolg van de versoepelingen van coronamaatregelen. In veel landen ging de horeca weer open, al dan niet nog met beperkingen, met positieve gevolgen voor de drankomzet wereldwijd. Al maakt bierbrouwer Heineken zich wel zorgen om nieuwe coronabeperkingen, met name in Aziatische en Afrikaanse landen, en in het bijzonder in Zuidoost-Azië, waar het bierconcern groot is in bijvoorbeeld Vietnam. \"Die landen werden vorig jaar veel minder hard getroffen, maar daar zijn nu lockdowns. En door de lage vaccinatiegraad gaat dat nog wel enige tijd een rol spelen\", verwacht topman Dolf van den Brink.  \n  \nHeineken verkocht 9,6 procent meer in het eerste halfjaar. In het tweede kwart was de toename zelfs haast 20 procent ten opzichte van dezelfde periode vorig jaar, toen de coronacrisis in veel landen hard toesloeg. De lockdowns zijn nog maar net in Europa beëindigd, beseft hij. \"Maar we zijn heel positief gestemd. De wens om met mensen een biertje te drinken in het café is niet verdwenen, dus de horeca komt weer terug.\"  \n  \nDe omzet in de eerste zes maanden ging met 14,1 procent omhoog op eigen kracht, zonder de gevolgen van bijvoorbeeld wisselkoersschommelingen en overnames. Heineken bereikte dit door meer klanten naar zijn duurdere biersoorten te sturen. In landen als Brazilië, China, Nigeria, Zuid-Afrika, Italië, Mexico en Polen groeide de dorst naar Heineken het hardst.  \n  \nBehalve premiumbieren deden ook drankjes met weinig alcohol het goed. \"We zien eigenlijk overal sterke groei van 0.0-bieren en er is nog veel meer mogelijk\", aldus Van den Brink. Zo hebben steeds meer andere merken van Heineken, zoals Desperados en Lagunitas, nu ook alcoholvrije varianten. Daarnaast voert Heineken ook alcoholvrije cidermerken.  \n  \nVerder is het bedrijf bezig met een kostenbesparingsprogramma dat tot en met 2023 structureel 2 miljard euro moet opleveren. Dit jaar verwacht het bedrijf daar al 1 miljard van te realiseren. Heineken schrapt onder meer wereldwijd achtduizend voltijdsbanen en versimpelt de productlijnen door minder verschillende verpakkingsvormen te gebruiken. Ook probeert het bedrijf de verpakkingen zo licht mogelijk te maken.  \n  \nMet die kostenbesparingen verwacht Heineken een deel van de hogere kosten voor grondstoffen te kunnen opvangen, zegt financieel directeur Harold van den Broek. Een ander deel moet mogelijk aan klanten worden doorberekend. \"Maar dat bekijken we van land tot land.\"  \n  \nDe eerste jaarhelft leverde Heineken een winst op van net iets meer dan 1 miljard euro. Het concern verwacht dat de resultaten over heel 2021 nog onder die van 2019 blijven.","intensity":0,"negativity":1,"cluster_id":22,"similar_texts":"text390"},{"id":"77","publisher":"Trouw","date":"2021-08-04","url":"https://krant.trouw.nl/titles/trouw/8321/publications/1319/articles/1420505/14/2","title":"Misschien zijn Bekkering en Duetz nu iets bekender","text":"Gekscherend noemt de perschef van de Nederlandse zeilbond Annemiek Bekkering en Annette Duetz 'de meest onbekende wereldkampioenen van Nederland'. Het duo vaart in de 49er FX, een snelle zeilboot die wel wordt vergeleken met een Formule 1-auto. Het is een spectaculair bootje, waarop de vrouwen continu staan, of hangen. Stuurvrouw Bekkering en 'bemanning' Duetz zijn behoorlijk goed in het bevaren van de 49'er. Maar tot afgelopen week was dat nog niet zo veel mensen opgevallen.  \n  \nGisteren kwam daar verandering in. Het duo zeilde in een rommelige medalrace naar de derde plaats in het klassement, goed voor brons. Het was de derde zeilmedaille voor Nederland, nadat eerder Kiran Badloe al goud had gewonnen op de surfplank en Marit Bouwmeester brons had gepakt in de Laser Radial.  \n  \nBekkering en Duetz waren daar niet al te blij mee. Er ontsnapten hen zelfs wat krachttermen, nadat ze van boord waren gestapt. De twee waren op het water voor de jachthaven van Enoshima als leiders aan de laatste wedstrijd begonnen. Die status konden ze uiteindelijk niet verzilveren.  \n  \n\"We kwamen er niet echt in\", zei Bekkering na afloop. \"We wilden steeds de goede dingen doen, maar dat is eigenlijk de hele race mislukt.\" Duetz: \"Natuurlijk baalden we net na afloop, maar nu gaat het alweer wat beter. Ik denk dat we dit maar als een heel goede week moeten herinneren.\" Lachend: \"En dan maar de medalrace vergeten.\" Weer serieus: \"Dit veld heeft gewoon een sterke vloot, het zit dicht bij elkaar. Wij zijn heel stabiel geweest, maar hebben het echt niet alleen in de medalrace laten liggen.\"  \n  \nBekkering en Duetz werden in de afsluitende race negende. Brazilië werd eerste, Duitsland pakte zilver. In de afsluitende race ging het op het eerste rak nog aardig, maar bij de tweede onderboei kwamen de Nederlanders in de knoop met Frankrijk. De concurrentie profiteerde en het zeilduo wist direct na afloop niet of hun negende plaats goed genoeg was voor een medaille. Vertwijfeld zochten ze bevestiging. Toen die kwam, duurde het een poosje voor ook de bijpassende glimlach op de gezichten verscheen.  \n  \nBekkering: \"Maar hopelijk weten de mensen nu wel wie we zijn, heeft afgelopen week iets veranderd. We willen best een beetje meer op de voorgrond, hoor. Soms was het wel gek dat er zo weinig aandacht voor ons was. Toen we in 2019 in Nieuw-Zeeland wereldkampioen werden, kregen we één telefoontje van een journalist. Verder niks. Het is leuk als je iets presteert, dat er dan aandacht voor is.\"  \n  \nDe twee zijn van plan om nog wel even door te gaan. In Rio werden ze zevende in de FX. Na het brons van Tokio lonkt er wellicht meer. Al is dat niet de belangrijkste reden dat ze zeilen.  \n  \nDuetz: \"De helft van de tijd is het spelen, met golven, met de wind. Het is echt apenkooien op het water. Het is leuk om hard te gaan, om samen te werken. Het is een mooi fysiek spel, waarin we veel moeten overleggen, steeds moeten blijven communiceren. Alleen dan gaat de boot hard. Ja, het voelt echt als buitenspelen.\"\n\nHeiner grijpt net naast medaille\n\nZeiler Nicholas Heiner verlaat de Olympische Spelen in Tokio zonder medaille. Hij eindigde als tweede in de afsluitende medalrace van de Finn-klasse en werd daardoor vierde in de eindrangschikking.  \n  \nHeiner begon de medalrace als vijfde. Hij kwam vijf punten tekort voor het brons, dat naar de Spanjaard Joan Cardona Méndez ging. De Brit Giles Scott won goud. De Hongaar Zsombor Berecz pakte het zilver.","intensity":0,"negativity":0,"cluster_id":33,"similar_texts":"text462"},{"id":"78","publisher":"Algemeen Dagblad","date":"2021-08-04","url":"https://krant.ad.nl/titles/algemeendagblad/7908/publications/25463/articles/1420516/13/1","title":"Moeder containerbaby gevonden","text":"### Duitsland heeft 31-jarige vrouw aan Nederland overgedragen\n\nIn de donkere zondagochtend van 26 oktober 2014, om 04.15 uur 's nachts, loopt een vrouw langs de vuilcontainer aan de Fritz Conijnstraat in de Amsterdamse wijk Slotermeer. Ze hoort onmiskenbaar het gehuil van een baby. Eerst denkt ze dat het om een babyfoon gaat, maar ze vertrouwt het niet en belt het alarmnummer.  \n  \nEen agent in de meldkamer denkt: ,,Maar als het huilt, dan ademt het!\" Dan gaat het vlug: de ambulances en brandweer rijden met gillende sirenes naar Amsterdam Nieuw-West.  \n  \nWanneer de brandweer is gearriveerd, haalt de ploeg een baby uit de container. Het is een meisje van tien tot twintig dagen oud, en gelukkig nog in leven. De baby zit in een plastic tas van een kledingwinkel, en draagt een wit rompertje met de tekst 'Ik hou van opa' erop. In het ziekenhuis blijkt dat ze gezond is en goed is verzorgd.\n\nVingerafdruk\n\nBijna zeven jaar later, in april van dit jaar, wordt de moeder van de baby aangehouden in Duitsland - dankzij haar vingerafdruk op de tas waarin de baby werd gevonden. De 31-jarige vrouw heeft geen vaste woon- of verblijfplaats. In verband met de privacy van de verdachte wil het Openbaar Ministerie, dat de arrestatie gisteren bekendmaakte, geen informatie over haar achtergrond verstrekken. Het zegt dat de aanhouding mede in het belang van het inmiddels 6 jaar oude meisje niet eerder naar buiten is gebracht.  \n  \nLang had de politie geen succes met het opsporen van de moeder. In 2015 probeerde het Nederlands Forensisch Instituut (NFI) al onderzoek te doen met dna van de moeder dat op de pasgeboren baby was gevonden. Dat was toen bijna revolutionair, omdat het nog maar kort was toegestaan dna te gebruiken bij opsporingsonderzoeken.  \n  \nHet bood geen soelaas: de moeder kwam niet voor in een Nederlandse databank, zo bleek. Dit voorjaar bleek er ten slotte een recente match met de vingerafdruk te zijn in Duitsland.  \n  \nEen andere aanwijzing was de hielprik die het meisje had gekregen, te zien aan de pleister op haar hiel. Ze was dus door een zorgverlener onderzocht op erfelijke ziektes. Van het shirtje met de tekst 'Hello, nice to meet you!', dat ze droeg, bleken slechts twintig exemplaren in omloop te zijn. De luier die de baby droeg, had fabrikant Pampers bovendien aan slechts vier Nederlandse ziekenhuizen geleverd.  \n  \nAl deze informatie mocht echter niet baten. Sommige zorgverleners beriepen zich tot frustratie van de recherche op hun beroepsgeheim. Zelfs het RIVM, dat werd gevraagd te achterhalen waar het meisje de hielprik had gekregen, weigerde medewerking.\n\nPigmentvlek\n\nHet was amper te achterhalen aan wie de shirtjes waren verkocht. En de vier ziekenhuizen met de Pampersluiers wisten van niets. Ook een herkenbare grote pigmentvlek op de billen van de baby en haar gebogen ringvingers leidden niet tot een verder spoor.  \n  \nDe zaak maakte veel los in het land. Een Deventer vader, Frank de la Bey, haalde in drie maanden tijd ruim 20.000 euro op voor het meisje. Dat bedrag is overgedragen aan de jeugdbescherming.  \n  \nDuitsland heeft de moeder overgedragen en zij zit nu in Nederland vast. Op 17 augustus wordt ze voorgeleid voor poging tot kindermoord. De zaak wordt dan nog niet inhoudelijk behandeld.  \n  \nHet meisje is inmiddels geadopteerd en maakt het goed, meldt het Openbaar Ministerie.","intensity":0,"negativity":0,"cluster_id":17,"similar_texts":"text606"},{"id":"79","publisher":"Trouw","date":"2021-08-04","url":"https://krant.trouw.nl/titles/trouw/8321/publications/1319/articles/1420505/9/2","title":"Moeder vast voor poging kindermoord","text":"### Vuilcontainer\n\nEen 31-jarige vrouw wordt ervan verdacht haar pasgeboren baby in 2014 in een vuilcontainer in Amsterdam-Slotermeer te hebben achtergelaten. De vrouw is in april in Duitsland aangehouden en staat op 17 augustus voor de rechter op verdenking van poging tot kindermoord, maakte het OM gisteren bekend. De baby werd destijds gevonden nadat een voorbijganger huilgeluiden uit een ondergrondse vuilcontainer hoorde komen. De politie wist het meisje met behulp van de brandweer levend uit de container te bevrijden. De politie kwam de moeder op het spoor dankzij een vingerafdruk op de tas waarin de pasgeboren baby was achtergelaten. In het belang van het meisje is de aanhouding niet eerder naar buiten gebracht. Ze is geadopteerd.","intensity":0,"negativity":0,"cluster_id":7,"similar_texts":"text129"},{"id":"80","publisher":"De Volkskrant","date":"2021-08-04","url":"https://krant.volkskrant.nl/titles/volkskrant/7929/publications/1324/articles/1420503/8/2","title":"Na zeven jaar moeder opgepakt, verdacht van achterlaten baby in vuilcontainer","text":"De zuigeling, destijds 10 à 20 dagen oud, werd gered door de brandweer nadat een voorbijganger in de vroege ochtend gehuil uit een container in Amsterdam hoorde komen.  \n  \nDe vrouw is in april in Duitsland aangehouden en staat op 17 augustus voor de rechter. Ze had geen vaste woon- of verblijfplaats. De politie kwam haar op het spoor via een vingerafdruk op de tas waarin de baby zich bevond.  \n  \nIn mei is de vrouw overgeleverd aan justitie in Nederland, ze zit sindsdien in voorlopige hechtenis. Met dna-onderzoek is vastgesteld dat de vrouw de moeder is van het kind. Ze wordt verdacht van poging tot kindermoord.  \n  \nHet is een opmerkelijke wending in een zaak waarbij de politie lange tijd van het ene dode spoor naar het andere liep. Ondanks de vingerafdruk op de tas en het dna van de moeder dat op de baby werd aangetroffen, wist de politie geen verdachte te vinden. Het dna van de moeder kwam niet voor in de politiesystemen. Ook een dna-verwantschapsonderzoek, waarbij naar familieleden wordt gezocht, leverde niets op.  \n  \nWel kon het Nederlands Forensisch Instituut (NFI) vaststellen dat de moeder in Nederland was geweest in de weken voor het misdrijf, op basis van een isotopenonderzoek naar de haren van de baby. Dergelijk onderzoek geeft uitsluitsel over de verblijfplaats van iemand in de maanden ervoor. De moeder had de isotopen doorgegeven aan de baby.  \n  \nEr waren nog een aantal aanwijzingen. Zo was het kindje duidelijk in de handen van een zorgverlener geweest: ze was gezond en had bijvoorbeeld een hielprik gekregen. De recherche concludeerde dat ze in een ziekenhuis ter wereld was gekomen.  \n  \nOp basis van de luier die de baby droeg, bracht de politie het aantal mogelijke ziekenhuizen terug tot vier. Ondanks een beroep op de zorgmedewerkers meldde geen enkele getuige zich. Sommigen beriepen zich op het medisch beroepsgeheim, tot frustratie van de onderzoekers.  \n  \nDat er na al die tijd een verdachte in beeld is, is te danken aan een samenloop van omstandigheden in Duitsland. Volgens een woordvoerder van het OM is de vrouw daar gearresteerd voor een strafbaar feit - het OM zegt niet te weten waarvoor - waarna haar vingerafdruk in een database terechtkwam. Door een internationale check, die volgens de woordvoerder op routinebasis plaatsvindt, kwam de overeenkomst met de vingerafdruk op de tas in de container aan het licht.  \n  \nDe baby die in de container werd gevonden, werd nadien geadopteerd. Het inmiddels 6-jarige meisje maakt het goed, schrijft het OM. In haar belang is de arrestatie niet eerder naar buiten gebracht.  \n  \nUit cijfers van het NIDAA (Nederlands Instituut voor de Documentatie van Anoniem Afstanddoen) blijkt dat sinds 2006 in totaal 19 pasgeboren kinderen levend zijn gevonden. In diezelfde periode trof men 45 babylijkjes aan. In februari dit jaar werd een levende baby aangetroffen in een vuilcontainer in Amsterdam-Zuidoost. Een kind te vondeling leggen is strafbaar, tenzij ouders het doen bij een zogeheten vondelingkamer.","intensity":0,"negativity":2,"cluster_id":17,"similar_texts":"text19"},{"id":"81","publisher":"Trouw","date":"2021-08-04","url":"https://krant.trouw.nl/titles/trouw/8321/publications/1319/articles/1420505/21/2","title":"Nederland vertrouwt Suriname weer","text":"### Het commentaar\n\nHet Nederlandse parlement bewijst de Surinaamse president Chan Santokhi een bijzondere eer met de ontvangst begin september. Het bezoek van Santokhi vormt het bewijs dat de relatie met de voormalige kolonie een nieuwe fase ingaat, een van vertrouwen in de toekomst en van wederzijds respect.  \n  \nDat is niet altijd zo geweest. Het afgelopen decennium verslechterde de band met Suriname dusdanig, dat beide landen hun ambassadeurs terugtrokken. Het presidentschap van Desi Bouterse, in Nederland een veroordeelde crimineel, trok een zware wissel op de onderlinge verhoudingen. Dat was een onwenselijke situatie. In Nederland wonen zo'n 350.000 Nederlanders van Surinaamse afkomst, ruim de helft van de huidige bevolking van Suriname.  \n  \nSantokhi zal ontvangen worden door de beide Kamervoorzitters en vervolgens de gelegenheid krijgen leden van zowel Eerste als Tweede Kamer toe te spreken. Dat is een eer die eerder voor weinig staatshoofden was weggelegd. Koning Hoessein van Jordanië was in 1997 de laatste, ook de Franse president Mitterrand mocht de parlementariërs van de commissies van buitenlandse zaken van beide Kamers toespreken in 1984. Het tekent het vertrouwen dat Nederland heeft in de Surinaamse democratie, ondanks het feit dat Ronnie Brunswijk - ook veroordeeld in Nederland - nog steeds een hoge functie heeft als rechterhand van Santokhi.  \n  \nIn Paramaribo loopt op dit moment nog het proces tegen Desi Bouterse, voor zijn aandeel in de Decembermoorden van 1982. De rechterlijke macht in Suriname heeft in dit hele proces, dat al jaren duurt, onder zware druk van de politiek gestaan, maar is nooit bezweken. Onlangs nog werd amnestie voor de daders en verdachten van de politieke Decembermoorden afgewezen. Het bewijst dat Suriname schoon schip wil maken en rekenschap eist voor de daden van oude regimes.  \n  \nOok Nederland is op zijn beurt bezig rekenschap af te leggen voor het verleden. Een begin is het excuus van de stad Amsterdam voor de slavernij, waar destijds plantagekolonie Suriname onder leed. Santokhi zal daar ongetwijfeld in zijn Anton de Kom-lezing op 10 september aan refereren, die Trouw samen met het Verzetsmuseum organiseert.  \n  \nHet feit dat een president van het sinds 1976 onafhankelijke Suriname deze lezing houdt, is niet vrij van symboliek. De Kom was een Surinaamse antikoloniale schrijver en later (communistisch) verzetsstrijder in Nederland. In de jaren dertig werd hij door het koloniale regime in Suriname scherp in de gaten gehouden en vastgezet vanwege zijn antikoloniale houding. Voor het verder opbouwen van een volwassen band met de voormalige kolonie zou het Nederland sieren als het haast maakt met een nationaal excuus voor de slavernij.  \n  \nDe mening van de krant, verwoord door leden van de hoofdredactie en senior redacteuren.","intensity":0,"negativity":0,"cluster_id":66,"similar_texts":"text490"},{"id":"82","publisher":"Trouw","date":"2021-08-03","url":"https://krant.trouw.nl/titles/trouw/8321/publications/1318/articles/1419827/3/3","title":"Neergeschoten voetballer in ziekenhuis","text":"### Blunder\n\nOud-profvoetballer Jergé Hoefdraad ligt in zeer kritieke toestand in een ziekenhuis, nadat hij zondagochtend was neergeschoten. Gisteren meldde de politie dat de man was overleden, maar dat bericht werd 's avonds gerectificeerd. De politie heeft excuses aan de familie van de man aangeboden. De 35-jarige Amsterdammer zou bij een ruzie tussenbeide zijn gesprongen. De politie zegt te weten wie de dader is en roept die op zich te melden.","intensity":0,"negativity":0,"cluster_id":14,"similar_texts":"text178"},{"id":"83","publisher":"De Telegraaf","date":"2021-08-04","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/34e3f0e6e892561630d0fd50f6929acc/web/OPS/cciobjects.json&hash=55d8da3f09b5efc4e129#/pages/10-11","title":"Nijntje gaat tijdelijk binnen Utrecht verhuizen","text":"Nijntje gaat tijdelijk binnen Utrecht verhuizen\n\nNijntje gaat voor eventjes verhuizen.\n\nVan onze correspondent\n\nUtrecht Het Nijntje Museum gaat in oktober tijdelijk verhuizen naar Oudegracht 167 in Utrecht, de plek waar vroeger boekwinkel Broese en de bibliotheek gehuisvest waren. Deze stap is noodzakelijk omdat het populaire museum aan de Agnietenstraat tegenover het Centraal Museum Utrecht gaat uitbreiden en herinrichten. \n\nNaar verwachting gaan in oktober de deuren al open, zo schrijft verantwoordelijk wethouder Eelco Eerenberg aan de gemeenteraad. \n\n„Het is prachtig om te zien hoe dingen soms samen kunnen komen. Als gemeente hebben we een Rijksmonument, dat iedere Utrechter kent, op een unieke centrale locatie waar wij een huurder voor zochten. Het liefst een die een maatschappelijke impuls aan de binnenstad kon geven. Tegelijkertijd zochten Nijntje en haar vriendjes een tijdelijk nieuw onderkomen. Een win-winsituatie met een prachtig Utrechts sausje erover heen.” \n\nDe huurovereenkomst is inmiddels getekend. Op de begane grond komt de ticketcontrole, de winkel en de garderobe en op de eerste verdieping krijgt het museum een bescheiden horecavoorziening. Het vernieuwde Nijntje Museum gaat naar verwachting in de zomer van 2022 open. \n\nDe gemeente Utrecht wil het monumentale Broese-Bieb-complex in de loop van 2024 grootschalig renoveren en verduurzamen.","intensity":0,"negativity":0,"cluster_id":55,"similar_texts":"text454"},{"id":"84","publisher":"Algemeen Dagblad","date":"2021-08-04","url":"https://krant.ad.nl/titles/algemeendagblad/7908/publications/25463/articles/1420516/2/7","title":"Nijntje Museum naar bibliotheek","text":"Het Nijntje Museum verhuist in verband met uitbreiding tijdelijk naar de voormalige bibliotheek aan de Oudegracht in Utrecht. Het museum verwacht dat de deuren op die locatie half november opengaan.","intensity":0,"negativity":1,"cluster_id":55,"similar_texts":"text59"},{"id":"85","publisher":"Trouw","date":"2021-08-04","url":"https://krant.trouw.nl/titles/trouw/8321/publications/1319/articles/1420505/17/3","title":"Noor Warholm imponeert op 400 meter horden","text":"Karsten Warholm heeft op overtuigende wijze goud behaald op de 400 meter horden. De Noorse atleet verbeterde in Tokio met 45,94 seconden het wereldrecord. Hij is de eerste atleet die onder de 46 seconden duikt. Warholm haalde bijna acht tienden van zijn vorige wereldrecord af. De Amerikaan Rai Benjamin pakte met 46,17 zilver. Het was het tweede wereldrecord deze Spelen. De Venezuelaanse Yulimar Rojas verbeterde eerder de mondiale toptijd bij het hinkstapspringen.","intensity":0,"negativity":0,"cluster_id":35,"similar_texts":"text489"},{"id":"86","publisher":"NRC Handelsblad","date":"2021-08-03","url":"https://www.nrc.nl/nieuws/2021/08/03/atletiek-noor-warholm-met-wereldrecord-naar-goud-op-horden-a4053466#20210803-79731-310","title":"Noor Warholm met wereldrecord naar goud op  horden","text":"De Noor Karsten Warholm is de nieuwe olympisch kampioen op de 400 meter horden. De 25-jarige atleet liep dinsdag in een onvoorstelbare tijd naar het goud: 45,94 seconden. Warholm was daarmee bijna acht tienden sneller dan zijn eigen wereldrecord (46,70). De Amerikaan Rai Benjamin werd tweede in 46,17, het brons ging naar de Braziliaan Alison dos Santos met een tijd van 46,72. „Tijdens trainingen zei mijn coach soms dat dit mogelijk zou zijn met een perfecte race”, zei Warholm over het breken van de 46-secondengrens. „Ik durfde er niet eens van te dromen.” (NRC)\n\nEen versie van\n\ndit artikel\n\nverscheen ook in\n\nNRC Handelsblad\n\nvan 3 augustus 2021","intensity":0,"negativity":1,"cluster_id":35,"similar_texts":"text274"},{"id":"87","publisher":"Trouw","date":"2021-08-04","url":"https://krant.trouw.nl/titles/trouw/8321/publications/1319/articles/1420505/17/2","title":"Noortje en Bregje de Brouwer in eindstrijd bij duetten","text":"In het Tokyo Aquatics Centre hebben de synchroonzwemsters Noortje en Bregje de Brouwer zich bij de duetten geplaatst voor de finale. Ze voldeden aan de eis, een plaats bij de beste twaalf na twee onderdelen. Op de technische oefening eindigden de tweelingzussen (22) op de negende plaats. Na twee onderdelen staan ze eveneens negende.  \n  \nDe Nederlandse score op de technische oefening was 87,2612. Noortje en Bregje de Brouwer waren een dag eerder op de vrije oefening als tiende geëindigd.","intensity":0,"negativity":0,"cluster_id":36,"similar_texts":"text717"},{"id":"88","publisher":"De Telegraaf","date":"2021-08-03","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/5fc70633d190dd1d247adf44a67a7b42/web/OPS/cciobjects.json&hash=3bf5fd7a75a6e2b7b40a#/pages/38","title":"NPO 2","text":"NPO 2\n\nNPO06:15MAX Geheugentrainer.06:30NOS Journaal.07:30NOS Journaal met gebarentolk.08:00NOS Journaal.08:30NOS Journaal met gebarentolk.08:40NOS Journaal.09:15Nederland in Beweging.09:30NOS Journaal met gebarentolk.09:40MAX Geheugentrainer.10:00NOS Journaal.10:15Nieuwsuur.11:00NOS Journaal.11:15Noord-Zuid-Oost-West.11:45Kook mee met MAX.12:00NOS Journaal.13:10NOS Sportjournaal.13:20BinnensteBuiten.14:00NOS Journaal.14:5525 jaar Foute Vrienden.16:00NOS Journaal.16:10Zeg 'ns Aaa.16:30Typisch Emmen.17:00NOS Journaal.17:10De slimste mens.18:00NOS Journaal.\n\n18:15NOS Journaal Regio.\n\n18:20Noord-Zuid-Oost-West.Is er een manier om duurzamer met ons 'zoete' water om te gaan, zodat in de toekomst de natuur niet verdroogt, de landbouw over voldoende water kan beschikken en er voldoende drinkwater is?\n\n18:45BinnensteBuiten.\n\n19:15Typisch Helmond.\n\n19:50De wereld van de Chinezen.\n\n20:40De slimste mens.Uitdager: Milan van Dongen.\n\n21:30Nieuwsuur.\n\n22:10Alleen op een eiland met Hans Dorrestijn.Hans Dorrestijn verblijft zes weken op een Waddeneiland. \n\n22:502Doc: De beveiligers.\n\n00:00De Nachtzoen.\n\n00:15Nieuwsuur.\n\n00:50EenVandaag.\n\n01:15NOS Journaal.\n\n01:55Nieuwsuur.","intensity":0,"negativity":0,"cluster_id":50,"similar_texts":"text674"},{"id":"89","publisher":"Algemeen Dagblad","date":"2021-08-03","url":"https://krant.ad.nl/titles/algemeendagblad/7908/publications/25444/articles/1419829/38/2","title":"Nul op rekest: geen plak","text":"Het protest dat sportkoepel NOC*NSF heeft aangetekend tegen het terugdraaien van de diskwalificatie van de Verenigde Staten in de series van de gemengde 4x400 meter, is door het Internationaal Sporttribunaal (CAS) afgewezen. Hierdoor blijft Nederland vierde in de uitslag van de zaterdag gelopen olympische finale. Na de series van vrijdag werden de VS en Dominicaanse Republiek, de top twee in hun serie, uit de uitslag gehaald.  \n  \nDe Amerikanen zouden een fout in het wisselvak hebben gemaakt. Beide landen gingen met succes in beroep tegen hun diskwalificatie in beroep. De Amerikanen beweerden dat de tweede loopster van het estafetteteam op een verkeerde plek is gaan staan na een aanwijzing van een official. De jury besloot daarna het besluit terug te draaien. Het Nederlandse viertal Liemarvin Bonevacia, Lieke Klaver, Femke Bol en Ramsey Angela liep op dit nieuwe olympische onderdeel een Nederlands record van 3.10,36.","intensity":0,"negativity":0,"cluster_id":6,"similar_texts":"text12"},{"id":"90","publisher":"De Telegraaf","date":"2021-08-04","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/34e3f0e6e892561630d0fd50f6929acc/web/OPS/cciobjects.json&hash=334dcd2d5f4412ab86f8#/pages/12-13","title":"NY: Cuomo ’vernederde’ vrouwen","text":"NY: Cuomo ’vernederde’ vrouwen\n\nNEW YORK  Andrew Cuomo, de gouverneur van New York, heeft jarenlang vrouwen seksueel lastiggevallen, blijkt uit onderzoek in opdracht van minister van Justitie Letitia James van de staat New York.\n\nCuomo viel vrouwen seksueel lastig van 2013 tot 2020, stellen de onderzoekers vast. Het ging volgens hen om intimidatie, ongewenst en ongepast betasten, kussen, knuffelen en opmerkingen die vermeende slachtoffers „diep vernederend, ongemakkelijk, aanstootgevend of ongepast” noemden.\n\nHet kantoor werd een „giftige werkplek” waar een „klimaat van angst” heerste, staat in het rapport. Cuomo blijft erbij dat hij niets verkeerds heeft gedaan.","intensity":0,"negativity":0,"cluster_id":46,"similar_texts":"text349"},{"id":"91","publisher":"Trouw","date":"2021-08-04","url":"https://krant.trouw.nl/titles/trouw/8321/publications/1319/articles/1420505/15/2","title":"Oranje succesvoller dan in Rio","text":"De Nederlandse olympische ploeg is bij de Spelen in Tokio in het medailleklassement gestegen naar de negende plek. Dankzij het goud van de Nederlandse teamsprinters op de baan en het brons van de zeilsters Bekkering en Duetz in de 49er FX on TeamNL één plek opschuiven in de tussenstand, die wordt gerangschikt op basis van het aantal gewonnen gouden medailles.  \n  \nOranje staat nu op zes keer goud, zeven keer zilver en zeven keer brons. Daarmee heeft de Nederlandse ploeg de totale oogst van Rio 2016 inmiddels verbeterd. Op de Spelen in Brazilië pakte TeamNL negentien medailles. De teller staat in Tokio nu op twintig en daar komt sowieso een medaille bij van boksster Fontijn, die al zeker is van brons in de klasse tot 75 kilogram. In de laatste dagen moet blijken of dat mogelijk nog zilver of goud wordt. In Rio pakte Nederland acht gouden, zeven zilveren en vier bronzen medailles.  \n  \nChina leidt met 32 keer goud, 21 keer zilver en 16 keer brons. De Amerikaanse ploeg (24-28-21) blijft tweede, maar heeft in het klassement van het totaalaantal medailles nog wel de koppositie in handen. Japan (19-6-11) neemt de derde plek in de medaillespiegel in, gevolgd door Australië (14-4-15) en Rusland (13-21-18). Nummer 6 Groot-Brittannië (13-17-13) is dicht bij een plek in de top vijf.","intensity":0,"negativity":0,"cluster_id":61,"similar_texts":"text602"},{"id":"92","publisher":"Trouw","date":"2021-08-04","url":"https://krant.trouw.nl/titles/trouw/8321/publications/1319/articles/1420505/9/3","title":"Oud-voetballer overleden, verdachte opgepakt","text":"Oud-profvoetballer Jergé Hoefdraad (35), die zondagochtend slachtoffer werd van een schietincident in een bedrijfspand in Amsterdam-Zuidoost, is gisterochtend aan zijn verwondingen overleden. De politie meldde maandagmiddag al dat Hoefdraad was overleden maar moest dat bericht 's avonds rectificeren. Het slachtoffer was zondagochtend neergeschoten toen hij bij een ruzie na afloop van een feest geprobeerd had tussenbeide te komen. Maandagavond heeft de Belgische politie een 34-jarige verdachte aangehouden in een plaatsje vlak bij de grens met Nederland. In afwachting van zijn overlevering aan het parket Amsterdam zit de man vast in België.","intensity":0,"negativity":0,"cluster_id":66,"similar_texts":"text728"},{"id":"93","publisher":"Algemeen Dagblad","date":"2021-08-04","url":"https://krant.ad.nl/titles/algemeendagblad/7908/publications/25463/articles/1420516/17/1","title":"Overname Corendon door Sunweb van tafel","text":"Sunweb trok zich eind vorig jaar op het laatste moment terug uit de voorgenomen overname van Corendon. Het was de bedoeling dat de touroperator alle aandelen van Corendon voor een bedrag van 146 miljoen euro zou overnemen, maar volgens Sunweb voldeed Corendon niet aan alle voorwaarden. Zo zou Corendon geen schriftelijke bevestigingen van de Inspectie Leefomgeving en Transport (ILT) kunnen overleggen over de gevolgen van de overname voor de vliegvergunningen.  \n  \nCorendon bestreed dat en spande een kort geding aan. Volgens Corendon gebruikte Sunweb de aanvullende voorwaarden als smoes om in de zware coronatijd van de deal af te komen. De rechtbank in Amsterdam oordeelde dat Corendon wel aan alle voorwaarden voldeed, maar vond dat een gedwongen overname mogelijk te zware gevolgen had door de coronacrisis.\n\nHoger beroep\n\nCorendon ging in hoger beroep, maar krijgt opnieuw het deksel op de neus. Sunscreen, de houdstermaatschappij van Sunweb, kan ook volgens het gerechtshof niet worden gedwongen mee te werken aan de overdracht van de aandelen in Corendon Holding en het betalen van de koopprijs. Volgens het hof is er een reële mogelijkheid dat Sunweb zich in een bodemprocedure met succes zal kunnen beroepen op het niet voldoen aan alle voorwaarden.  \n  \nMattijs ten Brink, ceo van Sunweb, zegt dat de uitspraak niet als een verrassing komt. ,,We zijn blij dat er duidelijkheid is voor onze werknemers en de werknemers van Corendon. We hadden veel vertrouwen in onze juridische positie en hadden deze uitspraak dan ook verwacht.''  \n  \nTen Brink zei eerder dat er geen externe financiering meer was om concurrent Corendon over te nemen, waardoor het voortbestaan van de reisonderneming op het spel kwam te staan.  \n  \nOndanks de zware crisis voor de reisbranche blijft Sunweb volgens Ten Brink investeren. Maar Corendon komt dus definitief niet in de toekomstplannen voor.  \n  \nSteven van der Heijden, directeur van Corendon, laat weten de uitspraak 'jammer te vinden'. ,,Want we zijn er nog steeds van overtuigd dat een samengaan van beide organisaties strategisch de beste route zou zijn. Maar nu dat in ieder geval op korte termijn niet gaat gebeuren, richten we ons op een zelfstandige toekomst voor Corendon.''","intensity":0,"negativity":0,"cluster_id":54,"similar_texts":"text43"},{"id":"94","publisher":"Algemeen Dagblad","date":"2021-08-04","url":"https://krant.ad.nl/titles/algemeendagblad/7908/publications/25463/articles/1420516/35/1","title":"Piepjong geleerd, olympisch gedaan","text":"### Geen wereldrecord, wel goud voor Armand Duplantis\n\nVeel mensen zitten er niet in het Olympisch Stadion en toch hoor je bij zijn sprongen over 5,92 meter, 5,97 meter en 6,02 meter een golf van ongeloof over de tribunes gaan. Armand 'Mondo' Duplantis, een artiest in de lucht. Die met behulp van zijn polsstok en dankzij een mix van snelheid, kracht, techniek, lenigheid en durf de lucht in gekatapulteerd wordt en dan met precisie zijn lichaam over de lat krult.  \n  \nHij is vastberaden een show weg te geven. En omdat Christopher Nilsen, zijn enige echte uitdager vandaag, ook bij zijn derde poging niet over de 6,02 meter reikt, weet Duplantis dat het eerste doel binnen is: de olympische titel. Zijn eerste. Een paar omhelzingen, alvast de hartelijke felicitaties en de klanken van ABBA's Dancing Queen uit de speakers in Tokio. Mooi, maar de 21-jarige Zweedse wereldster wil meer.  \n  \nDus vertelt hij de wedstrijdleiding dat hij de lat zeventien centimeter omhoog wil hebben. Omdat alleen hij nog in de wedstrijd zit, heeft Duplantis die vrijheid. Zeventien centimeter erbij maakt 6,19 meter. Het zou een verbetering van zijn wereldrecord betekenen, met een centimetertje, een beetje in de stijl van de illustere Sergei Boebka. Die verbeterde in de jaren 80 en 90, indoor meegerekend, maarliefst 35 keer het wereldrecord: een voor hem lucratieve traditie.\n\nPeuter\n\nAl op zijn derde (!) droomde Duplantis van het verbeteren van het wereldrecord van Boebka. Uiteindelijk was de Fransman Renaud Lavillenie iets eerder. Dat jonge dromen van Duplantis had een reden. Als peuter liep hij al met een polsstok in zijn handen sprongetjes te wagen. Ook bijzonder omdat het over het algemeen gebruikelijk is dat pas bij de overgang van pupil naar junior ook de polsstok voorzichtig in beeld komt.  \n  \nNee, dan Duplantis. Toen hij drie jaar oud was, bouwde pa Greg een stellage in de tuin in het Amerikaanse Louisiana. Zo konden zijn zoons oefenen in de discipline die hun opa ook al beoefende. Al vroeg sprong hij jeugdrecords, werd hij gevolgd en gefilmd. Op YouTube zijn schitterende compilaties te vinden van de vluchten 'Mondo' door de jaren heen. Steeds een stukje hoger, steeds een stukje beter. Een ster in wording, dus zong Duplantis' naam ook al tijden rond in het wereldje. De geboren Amerikaan koos er uiteindelijk voor uit te komen voor Zweden, het land van zijn moeder, en voormalig meerkampster, Helana.\n\nMeditatief\n\nHet wereldrecord waar hij al zo lang van droomde heeft Duplantis sinds februari 2020 op zijn naam. Nu wil hij meer en bereidt hij zich voor zoals hij dat altijd doet. Eerst kalm, haast meditatief, op een bankje. Daarna zichzelf oppeppend. Het kloppen op de borst, de lucht in zijn mond gezogen, het strakke uitblazen.  \n  \nEn dan de aanloop, met een snelheid flink boven de twintig kilometer per uur. Het plaatsen van de ruim vijf meterlange polsstok, op het vooraf bepaalde punt, meters van de plaats waar hij uiteindelijk wil landen op de mat. Op zoek naar de perfecte buiging van de lat en de uiteindelijke strekking van het lichaam, ondersteboven, in de hoop dat het genoeg is om over die 6,19 meter te vliegen.  \n  \nHet lukt hem niet, deze avond, al is hij er in de eerste poging akelig dichtbij. Maar Duplantis treurt na afloop niet. ,,Het is een surreëel gevoel. Olympisch kampioen worden is iets wat ik al zo lang wil en ik heb het eindelijk gedaan. Vanaf het moment dat ik een jonge jongen was, heb ik zoveel van deze sport gehouden.\"","intensity":0,"negativity":1,"cluster_id":44,"similar_texts":"text326"},{"id":"95","publisher":"De Telegraaf","date":"2021-08-03","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/5fc70633d190dd1d247adf44a67a7b42/web/OPS/cciobjects.json&hash=4a1aa952b5457f8c209a#/pages/4-5","title":"Politie blundert in zaak Hoefdraad","text":"Politie blundert in zaak Hoefdraad\n\nJergé Hoefdraad\n\ndoor Marcel Vink\n\nAMSTERDAM De politie heeft een hoofdverdachte in beeld voor de schietpartij in Amsterdam-Zuidoost waarbij oud-profvoetballer en voormalig Ajacied Jergé Hoefdraad zeer ernstig gewond raakte. Hoefdraad vecht momenteel voor zijn leven in het ziekenhuis. \n\nMaandag eerder op de dag meldde de politie dat hij aan zijn verwondingen zou zijn overleden. De politie verontschuldigt zich voor deze foute berichtgeving. ,,Heel erg vervelend dit. We hebben het rechtgezet en bieden excuses aan de familie aan”, zegt een woordvoerder. Het is niet helemaal duidelijk hoe het verkeerde bericht in de wereld is gekomen.\n\nDe politie weet inmiddels wie de hoofdverdachte van de schietpartij is. Na meerdere getuigenverklaringen zijn agenten hem inmiddels op het spoor, al kon hij nog niet worden gearresteerd. Een woordvoerder van de Amsterdamse politie doet een dringend beroep op deze man zich te melden.\n\nDe politie gaat er vanuit dat Jergé Hoefdraad een ruzie tussen twee partijen wilde sussen. Daarbij werd er meteen op de oud-voetballer geschoten, waarop grote paniek uitbrak in de hal die was afgehuurd. Hij werd met spoed naar het ziekenhuis gebracht.\n\nDe 35-jarige Amsterdammer begon zijn loopbaan bij Ajax – waar hij onder andere met Ryan Babel en Urby Emanuelson samenspeelde – en speelde vervolgens ook voor RKC Waalwijk, Almere City, Telstar en Cambuur. Hoefdraad onderging zondag nog een spoedoperatie. Er gingen geluiden dat die ingreep op zich was geslaagd.","intensity":0,"negativity":1,"cluster_id":58,"similar_texts":"text56"},{"id":"96","publisher":"De Volkskrant","date":"2021-08-04","url":"https://krant.volkskrant.nl/titles/volkskrant/7929/publications/1324/articles/1420503/8/4","title":"Positie gouverneur Cuomo van New York wankelt na bewijs van ongewenste intimiteiten","text":"De positie van gouverneur Andrew Cuomo van New York wankelt, nu volgens de openbaar aanklager van New York uit onderzoek is gebleken dat de Democraat zich schuldig heeft gemaakt aan ongewenste intimiteiten. De 63-jarige gouverneur kwam eerder dit jaar in opspraak nadat een aantal vrouwen hem van grensoverschrijdend gedrag had beschuldigd. Cuomo sprak de aantijgingen tegen, maar bood wel verontschuldigingen aan. President Biden en andere Democratische kopstukken riepen hem dinsdagavond op af te treden.","intensity":0,"negativity":0,"cluster_id":41,"similar_texts":"text731"},{"id":"97","publisher":"NRC Handelsblad","date":"2021-08-03","url":"https://www.nrc.nl/nieuws/2021/08/03/cas-protest-noc-nsf-vindt-geen-gehoor-a4053465#20210803-79731-310","title":"Protest NOC-NSF vindt geen gehoor","text":"Het protest dat sportkoepel NOC-NSF had aangetekend tegen het terugdraaien van de diskwalificatie van de Verenigde Staten in de series van de gemengde 4x400 meter op de Olympische Spelen, is door het internationale sporttribunaal CAS maandag afgewezen. Hierdoor blijft Nederland vierde in de uitslag. Na de series van vrijdag werden de VS, en ook de Dominicaanse Republiek, uit de uitslag gehaald. Beide landen gingen met succes tegen hun diskwalificatie in beroep. (ANP)\n\nEen versie van\n\ndit artikel\n\nverscheen ook in\n\nNRC Handelsblad\n\nvan 3 augustus 2021","intensity":0,"negativity":1,"cluster_id":6,"similar_texts":"text114"},{"id":"98","publisher":"De Telegraaf","date":"2021-08-03","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/5fc70633d190dd1d247adf44a67a7b42/web/OPS/cciobjects.json&hash=d5adeed7161c7477c359#/pages/30","title":"PSV legt prioriteit bij Champions League","text":"PSV legt prioriteit bij Champions League\n\nAndré Ramalho (r.) zit nog maar kort bij PSV, maar maakt een goede indruk in het elftal van Roger Schmidt.\n\nFOTO GETTY IMAGES\n\nDuels met Midtjylland lijken voor treffen met Ajax te gaan\n\ndoor Wilber Hack\n\nEINDHOVEN PSV wil dolgraag aantonen dat het best kan concurreren met Ajax en dat de kloof minder groot is dan het verschil van zestien punten op de ranglijst van het vorig seizoen doet vermoeden. Maar het duel met de landskampioen om de Johan Cruijff Schaal van zaterdag, ingeklemd tussen twee wedstrijden tegen FC Midtjylland in de derde voorronde van de Champions League, lijkt daarvoor niet het juiste podium.\n\nTrainer Roger Schmidt zei maandag in de aanloop naar de eerste confrontatie met de Denen vanavond om 20.00 uur in het Philips Stadion dat hij de komende week alle spelers uit zijn selectie nodig zal hebben. De Duitser lijkt daarmee aan te willen geven dat een aantal basisspelers in de ArenA rust krijgt als de situatie daar aanleiding toe geeft, om zo topfit bij het tweede duel met FC Midtjylland aan de aftrap te kunnen staan.\n\nIn de dubbel in de vorige ronde tegen Galatasaray maakte PSV een heel fitte indruk. Volgens Schmidt is daar ook op ingezet. De selectie kreeg vrijaf om bij te komen van de beslommeringen van het ’corona-seizoen’. Elke speler kreeg wel een individueel programma mee, omdat de tijd maar kort was om goed voorbereid aan de kwalificatie voor de Champions League te kunnen beginnen.\n\nNieuwkomer André Ramalho werkte ook een dergelijk programma af. De Braziliaan is meteen al een vaste waarde voor PSV. „De trainer verwacht dat ik agressief vooruit verdedig en leiderschap toon. Dat probeer ik te brengen. Iedereen bij PSV wil zich verbeteren. Daarom werkt de aanpak van de trainer.”\n\nTegen Galatasaray plukte PSV na een relatief korte trainingsperiode de vruchten van die inspanningen. Nu maakt de club zich op voor een nieuwe krachtproef. Ajax won vorig seizoen in de groepsfase van de Champions League twee keer van de Denen, al ging dat niet van een leien dakje. PSV kan door Midtjylland uit te schakelen ook bewijzen dat de kloof met de Amsterdammers minder groot is dan wordt aangenomen. Dan wacht in de play-offs een dubbele confrontatie met Spartak Moskou of Benfica.\n\nDe Eindhovenaren moet het tegen Midtjylland in eigen stadion, waar 23.500 toeschouwers worden toegelaten, zonder de geschorste Olivier Boscagli stellen. Nick Viergever lijkt de logische vervanger.\n\nRamalho wil de nieuwe leider van PSV worden","intensity":0,"negativity":0,"cluster_id":11,"similar_texts":"text276"},{"id":"99","publisher":"Algemeen Dagblad","date":"2021-08-04","url":"https://krant.ad.nl/titles/algemeendagblad/7908/publications/25463/articles/1420516/16/3","title":"Rabo geeft te veel betaalde rente terug","text":"Klanten die bij Rabobank mogelijk te veel rente hebben betaald maakten gebruik van het product Doorlopend Krediet en producten voor rood staan. 'Bij deze producten met een variabele rente is de marktrente niet altijd goed gevolgd', meldt Rabobank. 'Uit een inventarisatie van de portefeuille blijkt dat dit bij circa 15 procent van de klanten met genoemde producten het geval is geweest.'\n\nCompensatie\n\nDe Consumentenbond vindt dat andere banken het voorbeeld van Rabobank moeten volgen. Volgens de organisatie geldt de compensatieregeling voor ruim 200.000 kredieten van de bank. ,,Rabobank heeft de compensatieregeling aan ons voorgelegd\", zegt Sandra Molenaar, directeur van de Consumentenbond. ,,We hebben een aantal zaken doorgerekend en die zien er goed uit.\" Met de compensatie speelt Rabobank in op uitspraken van het Kifid, dat oordeelt over conflicten tussen klanten en hun verzekeraars of banken.  \n  \nNa ABN Amro hebben ook Santander en Hollandsche Disconto Voorschotbank (HDV) een nederlaag geleden bij klachteninstituut Kifid. Vesting Finance verzorgt onder meer de administratie van leningen voor HDV. De Consumentenbond zegt dat het de directies van Santander en Vesting Finance heeft verzocht om in gesprek te gaan over een compensatieregeling.  \n  \nZulke gesprekken voert de Consumentenbond al met ABN Amro. Crédit Agricole werd eerder om eenzelfde soort zaak terechtgewezen en compenseert nu ongeveer 70.000 mensen. Daarvoor reserveerde de van oorsprong Franse kredietverstrekker 123 miljoen euro.","intensity":2,"negativity":1,"cluster_id":60,"similar_texts":"text560"},{"id":"100","publisher":"Trouw","date":"2021-08-04","url":"https://krant.trouw.nl/titles/trouw/8321/publications/1319/articles/1420505/7/3","title":"Rabobank compenseert klant die te veel rente betaalde","text":"### Krediet\n\nRabobank gaat klanten die te veel rente hebben betaald over hun doorlopende krediet compenseren. De komende maanden gaat de bank uitzoeken hoe.  \n  \nRabobank noemt het aantal klanten niet. De Telegraaf berichtte dat het gaat om ongeveer 150.000 mensen. Die zouden een paar honderd tot duizenden euro's terugkrijgen. Het betreft mensen die gebruikmaakten van doorlopend krediet en producten voor rood staan. \"Bij deze producten met een variabele rente is de marktrente niet altijd goed gevolgd\", meldt de Rabobank. \"Uit een inventarisatie van de portefeuille blijkt dat dit bij circa 15 procent van de klanten met genoemde producten het geval is geweest.\"  \n  \nDe Consumentenbond is blij met het besluit van de Rabobank en vindt dat andere banken het voorbeeld moeten volgen. Volgens de organisatie geldt de compensatieregeling voor ruim 200.000 kredieten van de bank. \"Rabobank heeft de compensatieregeling aan ons voorgelegd\", zegt Sandra Molenaar, directeur van de Consumentenbond. \"We hebben een aantal zaken doorgerekend en die zien er goed uit.\"  \n  \nMet de compensatie speelt Rabobank in op diverse uitspraken bij het Klachteninstituut Financiële Dienstverlening (Kifid), dat oordeelt over conflicten tussen klanten en hun verzekeraars of banken. Waar de marktrentes die de bank zelf moest betalen daalden, gebeurde dit niet met de tarieven voor klanten.  \n  \nNa ABN Amro leden ook Santander en Vesting Finance een nederlaag bij het Kifid. Crédit Agricole werd eerder om eenzelfde soort zaak terechtgewezen en compenseert nu ongeveer 70.000 mensen. Daarvoor reserveerde de van oorsprong Franse kredietverstrekker 123 miljoen euro.","intensity":2,"negativity":0,"cluster_id":60,"similar_texts":"text733"},{"id":"101","publisher":"NRC Handelsblad","date":"2021-08-03","url":"https://www.nrc.nl/nieuws/2021/08/03/ruben-l-oppenheimer-a4053406#20210803-79731-118","title":"Ruben L. Oppenheimer","text":"CartoonRuben L. Oppenheimer tekent elke dinsdag in NRC naar aanleiding van de actualiteit,Een versie van\n\ndeze illustratie\n\nverscheen ook in\n\nNRC Handelsblad\n\nvan 3 augustus 2021\n\nEen versie van\n\ndeze illustratie\n\nverscheen ook in\n\nNRC in de ochtend\n\nvan 3 augustus 2021","intensity":0,"negativity":0,"cluster_id":56,"similar_texts":"text618"},{"id":"102","publisher":"De Volkskrant","date":"2021-08-03","url":"https://krant.volkskrant.nl/titles/volkskrant/7929/publications/1323/articles/1419826/5/1","title":"Rutte: eendaagse evenementen kunnen doorgaan, maar alleen buiten, en tot 750 bezoekers","text":"Eendaagse evenementen waarbij bezoekers geen zitplaats hebben, kunnen vanaf 14 augustus doorgaan mits ze niet meer dan 750 mensen toelaten. Dat heeft demissionair premier Rutte maandagmiddag bekendgemaakt. Een andere voorwaarde is dat de evenementen plaatsvinden in de open lucht óf in een tent die aan alle kanten open is. Deze beperkte toestemming geldt tot 1 september.  \n  \n'Dat is slecht nieuws voor de grotere evenementen waar meer dan 750 mensen bij elkaar komen', aldus Rutte na afloop van het kabinetsberaad.  \n  \nEvenementenorganisaties die niet aan de gestelde voorwaarden kunnen voldoen, kunnen een beroep doen op de garantieregeling van de overheid. Op 13 augustus neemt het kabinet een besluit over het doorgaan van een- en meerdaagse festivals ná 1 september. Een daarvan is de Formule 1 Grand Prix in Zandvoort, die op 5 september verreden wordt. Meerdaagse evenementen met overnachting zijn tot 1 september verboden.\n\nFiasco\n\nNa de versoepelingen van 26 juni ging het grandioos mis met de besmettingscijfers. Met name in het uitgaansleven liep het uit op een fiasco. Het systeem waarmee feestvierders en festivalgangers met behulp van een QR-code toegang kregen, bleek onvoldoende te werken.  \n  \nDemissionair minister Hugo de Jonge (Volksgezondheid) wekte ten onrechte de indruk dat jongeren die zich lieten inenten met het Janssen-vaccin direct veilig konden feesten.  \n  \nIn twee weken tijd verspeelde het kabinet de voorsprong op het virus die het met de succesvolle vaccinatiecampagne had opgebouwd. Het zag zichzelf gedwongen de teugels weer stevig aan te trekken. Onder meer de nachthoreca ging weer op slot en er ging tot (vooralsnog) 1 september een streep door meerdaagse festivals als Lowlands.  \n  \nHet kabinet zou eigenlijk op 13 augustus besluiten of eendaagse evenementen waar de anderhalve meter niet zou gelden wél kunnen doorgaan, maar dat vonden de festivalorganisatoren te laat. Zij wilden eerder duidelijkheid. De Alliantie van Evenementenbouwers spreekt maandag van 'een hard besluit' en 'opnieuw een grote klap' voor de evenementenbranche. Tegelijkertijd is er ook begrip dat met de huidige besmettingscijfers en de veel besmettelijkere deltavariant de voet nog niet van de rem gaat. De Alliantie is in ieder geval tevreden dat het kabinet op korte termijn met duidelijkheid is gekomen.\n\nFestivalzomer\n\nHoewel het aantal positieve tests blijft afnemen en de ziekenhuisopnames stabiliseren, kiest Rutte dit keer voor iets meer voorzichtigheid. Met een limiet van 750 personen en strengere eisen aan evenementen, vallen een hoop eendaagse festivals af, en lijkt er definitief een streep door de festivalzomer gezet te worden.  \n  \nDuidelijk is dat de schrik van de desastreus uitgepakte versoepelingen er bij het kabinet nog flink in zit. 'Na de les van 26 juni zagen we dat de besmettingen zo snel omhoog gingen dat het zicht op het virus verloren dreigde te gaan', zei Rutte die dit keer weer nadrukkelijk leunde op de adviezen van de experts van het Outbreak Management Team (OMT).  \n  \nOver twee weken besluit het kabinet of de huidige maatregelen verlengd of versoepeld worden. 'De vraag op 13 augustus is dan: wat kun je verder loslaten zonder dat je de risico's loopt die we, achteraf gezien, op 26 juni liepen. Tegelijkertijd blijven we aanvaardbare risico's nemen. We gaan niet te voorzichtig varen.'","intensity":0,"negativity":1,"cluster_id":12,"similar_texts":"text170"},{"id":"103","publisher":"De Telegraaf","date":"2021-08-03","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/5fc70633d190dd1d247adf44a67a7b42/web/OPS/cciobjects.json&hash=a905d179e53f9c6d4561#/pages/4-5","title":"Ruzie tussen tieners oorzaak steekpartij","text":"Ruzie tussen tieners oorzaak steekpartij\n\nOok slachtoffer had mes mee \n\nRotterdam De 15-jarige Joshua, die vorige week bij een steekincident in de Rotterdamse Beverwaard om het leven is gekomen, bleek net als zijn even oude belager een mes op zak te hebben. Dat meldt het Openbaar Ministerie (OM) in Rotterdam maandag. Volgens justitie is een ruzie tussen de twee tieners de oorzaak van het steekgeweld. \n\nDe 15-jarige verdachte die vorige week vrijdag is aangehouden op verdenking van betrokkenheid bij het dodelijke steekincident is maandag voorgeleid aan de rechter-commissaris. Die besloot de tiener veertien dagen langer vast te zetten. Hij wordt door de officier van justitie verdacht van doodslag. \n\nEr wordt nog steeds gezocht naar getuigen of naar mensen die meer informatie hebben over de toedracht en het steekincident zelf.","intensity":0,"negativity":1,"cluster_id":28,"similar_texts":"text245"},{"id":"104","publisher":"Trouw","date":"2021-08-04","url":"https://krant.trouw.nl/titles/trouw/8321/publications/1319/articles/1420505/19/2","title":"Schmidt lijkt PSV meer en meer naar zijn hand te zetten","text":"Het is pas begin augustus, maar PSV liet gisteravond opnieuw een uitstekende indruk achter in Europa. In een sfeervol Philips Stadion rekende het overtuigend af met FC Midtjylland (3-0).  \n  \nDaardoor kunnen de Eindhovenaren de return in de derde voorronde van de Champions League met vertrouwen tegemoet zien. De nummer twee van Denemarken had bovendien weinig in te brengen tegen het frisse, energieke PSV, dat met dezelfde wapens het Turkse Galatasaray (5-1 en 2-1) al terecht had gewezen.  \n  \nDe zege op Midtjylland, dat drie spelers miste vanwege corona, was wederom een bemoedigend resultaat voor PSV. Niet alleen voor de 23.000 aanwezige fans en de spelers, maar toch ook voor de Duitse trainer Roger Schmidt, die PSV meer en meer naar zijn hand zet in zijn tweede seizoen.  \n  \nIn de vorige voetbaljaargang, die PSV als nummer twee van Nederland afsloot, lieten de Eindhovenaren nog wel eens twee gezichten zien in een wedstrijd, maar daar is dit seizoen voorlopig nog geen sprake van. Een nimmer aflatende energie, gekoppeld aan een voorbeeldige teamgeest, kleuren op dit moment het elftal van Schmidt. Laat het een vingerwijzing zijn voor de talenten van PSV.  \n  \nWant voorafgaand aan het duel met Midtjylland was het weer eens gegaan over een verongelijkt individu, Mohamed Ihattaren (19). Het veronderstelde talent werd zaterdag uit de selectie gezet door PSV. Aanleiding was het niet nakomen van afspraken. Ihattaren meldde zich vorige week ziek, maar werd kort daarna gefotografeerd in Zuid-Frankrijk, waar zijn zaakwaarnemer resideert. Een transfer - hoe onverdiend misschien ook - lijkt slechts een kwestie van tijd.  \n  \nSchmidt wilde zich wijselijk niet uitlaten over de voorlopige verbanning van Ihattaren. Hij geeft al zijn energie aan het smeden van een eendrachtig team, toch al geen sinecure in deze prille fase van het seizoen met komende en vertrekkende spelers. Vooralsnog ligt PSV echter keurig op schema.  \n  \nDe ambitie van PSV - om voor het eerst sinds 2018 weer de groepsfase van de Champions League bereiken - vraagt bovendien om voetballers van wie je op aankunt. Mario Götze, Cody Gakpo en Noni Madueke zijn wat dat betreft stabieler, zo bewezen ze andermaal tegen Midtjylland. Daarnaast denken ze meer in het collectief, een vereiste volgens Schmidt.  \n  \nEen mooie illustratie was de 3-0, na de ruim een half uur spelen. Alle genoemde aanvallers, inclusief ook spits Eran Zahavi, waren betrokken bij het doelpunt van Gakpo. Madueke (mooi gekruld schot) had de score na twintig minuten geopend. Götze (via het been van een tegenstander) promoveerde even later een fraaie dieptepass van verdediger André Ramalho tot doelpunt.  \n  \nDe 29-jarige Braziliaan Ramalho, overgekomen van Red Bull Salzburg, is een welkome versterking voor PSV. Niet alleen vanwege zijn Zuid-Amerikaanse spelopvatting, iets waar Ajax de voorbije jaren ook de vruchten van plukte, maar ook door zijn leiderschap en rust. De talentvolle verdediger Armando Obispo, vervanger van de geschorste Olivier Boscagli, gedijde prima naast hem. Klein smetje: Zahavi en Götze verzuimden na rust de marge naar vier te brengen.  \n  \nAls PSV dinsdag in de return van de derde voorronde bij de les blijft, dan wacht in de play-offs de winnaar van het duel Benfica-Spartak Moskou. Tussendoor wacht nog de strijd om de Johan Cruijff Schaal, zaterdagavond tegen kampioen Ajax.","intensity":1,"negativity":1,"cluster_id":11,"similar_texts":"text164"},{"id":"105","publisher":"Trouw","date":"2021-08-03","url":"https://krant.trouw.nl/titles/trouw/8321/publications/1318/articles/1419827/12/1","title":"Soms moet je de hacker wel losgeld betalen","text":"Wordt het niet eens tijd voor zo'n verzekering tegen digitale afpersing? Veel managers en directeuren zullen zich dat afvragen bij het zoveelste journaal-item waarin een verslagen ondernemer vertelt over zijn ervaring met zogeheten gijzelsoftware, waarbij criminelen computerbestanden versleutelen en die alleen tegen losgeld vrijgeven.  \n  \nIn Nederland heeft iets minder dan de helft (47 procent) van de bedrijven zich verzekerd tegen de schade van zo'n aanval. Gemiddeld zijn zij voor 5,77 miljoen euro verzekerd. Dat blijkt uit een omvangrijke steekproef van het Amerikaanse beveiligingsbedrijf CrowdStrike. Dat ondervroeg ruim 2500 kleine en middelgrote bedrijven in tien landen, waaronder 250 in Nederland.  \n  \nIn geen van de tien onderzochte landen is dat gemiddelde bedrag hoger. Japan staat op de tweede plaats (5,53 miljoen euro per bedrijf), daarna komen de Verenigde Staten (5,49 miljoen euro). Andere landen scoren juist weer hoger op het aandeel van de bedrijven met zo'n verzekering; in India is dat bijvoorbeeld 63 procent.  \n  \nOf het aantal verkochte cyberverzekeringen hard toeneemt de laatste tijd? Dat wijst het momentopname-onderzoek niet uit, en ook het Verbond van Verzekeraars heeft daar geen cijfers over. Wel weet de woordvoerder dat het marktaandeel nog altijd behoorlijk klein is. \"Alle verzekeraars samen krijgen jaarlijks zo'n 25 miljoen euro aan premies binnen voor verzekeringen tegen cyberschade. Dat is relatief weinig in de verzekeringswereld.\"\n\nVeel media-aandacht\n\nDe indruk van Ronald Pool, cyberexpert van CrowdStrike, is duidelijk: het aantal verzekerden groeit. Door alle media-aandacht is het een gespreksonderwerp geworden onder ondernemers. Nog geen maand geleden perste hackcollectief REvil wereldwijd duizenden firma's af, waaronder ook Nederlandse. Twee maanden daarvoor zat een deel van de Verenigde Staten zonder brandstof na een aanval op Colonial Pipeline. Iets daarvoor en dichter bij huis was de gemeente Hof van Twente doelwit.  \n  \nPool vindt het geen goede ontwikkeling dat ondernemers zich hiertegen verzekeren. Verzekeraars helpen criminelen zo onbedoeld aan meer losgeld, stelt hij. \"Na een hack volgen soms onderhandelingen tussen het getroffen bedrijf en de criminelen. Ik heb meegemaakt dat hackers zeggen: 'We hebben in jullie systemen gezien dat jullie verzekerd zijn'.\" Om vervolgens bedragen te kunnen vragen die het bedrijf anders niet had kunnen opbrengen, zegt Pool.  \n  \nMede om die reden stopte verzekeraar Axa dit voorjaar in Frankrijk met het uitkeren van overgemaakt losgeld (een maand later werd het zelf slachtoffer van een grote aanval). Pool zou verzekeren tegen losgeldbetalingen het liefst helemaal laten verbieden. Als niemand meer betaalt, zou het afpersen niet meer lonen, zeggen ook andere experts.  \n  \nCyberexpert Brenno de Winter adviseert bedrijven juist wél om zich te verzekeren. \"Het verdienmodel van de criminelen kapotmaken lukt alleen als de hele wereld samen besluit om niet meer te betalen.\" En dat ziet hij niet snel gebeuren. In het buitenland gaan zelfs (lokale) overheden nog altijd overstag.  \n  \nTegelijkertijd kan een bedrijf failliet gaan als het zich uit principe niet verzekert, zegt hij. De Winter zag eens met eigen ogen hoe de productie van een hele fabriek door zo'n aanval was stilgelegd. Dat was enorm duur.  \n  \nOok Pool snapt dat je niet dat ene bedrijf wilt zijn dat aan zijn principes ten onder gaat. Ook kan hij wel uitzonderingen bedenken waarbij betalen wél logisch en noodzakelijk is, zoals een ziekenhuis waarbij de operaties niet mogen stilvallen. Maar voor dat soort schrijnende gevallen zou je een speciaal fonds kunnen opzetten, stelt hij, waaruit uitgekeerd kan worden.\n\nExtra veiligheidscodes\n\nZowel Pool als De Winter zegt dat criminelen überhaupt weinig kans op succes zouden hebben als het bedrijfsleven zichzelf goed zou beveiligen. Door het personeel extra veiligheidscodes te laten gebruiken bij het inloggen, of door computersystemen op verschillende bedrijfslocaties beter van elkaar te scheiden.  \n  \nDaar is nog wel een wereld te winnen, denkt De Winter. Twee jaar geleden onderzocht hij hoe hackers wisten in te breken in de systemen van de gemeente Lochem. Daarover verscheen een openbaar onderzoeksrapport met lessen. En toch: anderhalf jaar later ging de Universiteit van Maastricht alsnog nat door een soortgelijke aanval.","intensity":0,"negativity":0,"cluster_id":21,"similar_texts":"text685"},{"id":"106","publisher":"De Telegraaf","date":"2021-08-04","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/34e3f0e6e892561630d0fd50f6929acc/web/OPS/cciobjects.json&hash=9129437ba6e636562c1d#/pages/30","title":"Speels PSV blaast FC Midtjylland op","text":"Speels PSV blaast FC Midtjylland op\n\nNoni Madueke (r.) en Cody Gakpo vieren het doelpunt van laatstgenoemde uitbundig met de aanwezige PSV-fans.\n\nFOTO Getty Images\n\nVrijwel zeker: nog slechts één hindernis voor miljoenenbal\n\ndoor Wilber Hack \n\nEINDHOVEN Denen laten zich als het om voetballen gaat graag met dynamiet vergelijken. Maar het was PSV dat FC Midtjylland in de derde voorronde van de Champions League helemaal omver blies: 3-0.\n\nBinnen een half uur stond het al 3-0 en was duidelijk dat de Eindhovense club waarschijnlijk nog maar één hindernis rest om voor het eerst sinds 2018 door te dringen tot de groepsfase van de Champions League. Tegen Spartak Moskou of Benfica krijgt de Eindhovense sportzomer vrijwel zeker zijn ontknoping.\n\nVorig seizoen was er veel kritiek op PSV, dat met zijn Duitse staf op zestien punten van landskampioen Ajax finishte. Maar sinds het begin van de voorbereiding op het huidige seizoen spat de spelvreugde ervan af bij de Eindhovenaren, die in eigen huis aan het tweeluik tegen Galatasaray een sprankelend vervolg gaven.\n\nPSV lijkt verlost van het strakke keurslijf waarin het vorig seizoen geregeld opereerde. Trainer Roger Schmidt maakt op alle fronten opvallende keuzes. Mario Götze is in de as van het veld zijn belangrijkste pion. Hij stapte af van het stugge 4-2-2-2 systeem. De nieuwe veldbezetting maakt van PSV een swingend geheel.\n\nRedenerend in de lijn van vorig seizoen leek de ervaren Nick Viergever de aangewezen man om de geschorste Olivier Boscagli in het centrum van de defensie te vervangen. Dan neem je immers het minste risico. De Duitser koos echter voor de 22-jarige Armando Obispo, die pas acht wedstrijden in de basis van PSV speelde en twee jaar geleden werd verhuurd aan Vitesse. Hij beloonde daarmee de trainingsarbeid van de jonge centrale verdediger.\n\nNoni Madueke en Cody Gakpo zijn nog twee belangrijkste exponenten van het PSV nieuwe stijl. Die krijgen veel vertrouwen van hun trainer. Dat betaalde zich ook tegen de nummer vijf van Denemarken uit. Het tweetal vertolkte een hoofdrol bij de openingstreffer die dit keer een kwartier op zich liet wachten. Madueke deponeerde de bal met zijn linkervoet in de uiterste hoek na een aanval die bij Gakpo op de linkerflank begonnen was.\n\nPSV scoorde dus uit een tegenaanval. Dat was in de eerste helft het belangrijkste wapen. André Ramalho en Mario Götze stuurden Madueke en Zahavi al in de openingsfase de diepte in. Zo bleef de Eindhovense ploeg de Denen maar bestoken. Het leidde tot een tweede treffer. Götze kapte zich handig vrij nadat hij door Ramalho was weggestuurd. Nog binnen een half uur liet PSV er een geweldige derde goal op volgen. Na vier snelle balcontacten in het Deense strafschopgebied haalde Götze de achterlijn, hakte Zahavi de bal naar de tweede paal en drukte Gakpo het leer over de lijn.\n\nMidtjylland was niet op volle oorlogssterkte. Net als Galatasaray in de vorige ronde viel de selectie van de Denen ten prooi aan het coronavirus. Drie spelers ontbraken. Juninho moest uit de opstelling geschrapt worden omdat hij op het laatste moment een schorsing kreeg opgelegd door de UEFA. Jens Cajuste werd buiten de ploeg gelaten. Hij staat op het punt om naar Brentford te verkassen.\n\nHet deed weinig af aan de prestatie die PSV neerzette. \n\nPSV-FC Midtjylland (Den) 3-0 (3-0). 19. Madueke 1-0, 29. Götze 2-0, 32. Gakpo 3-0. Scheidsrechter: Karasev (Rus). Gele kaart: Nwadike (Midtjylland). Toeschouwers: 23.500. \n\nPSV: Drommel; Mwene (70. Teze), Ramalho, Obispo, Max; Sangaré, Götze, Van Ginkel (70. Pröpper); Madueke (90+2. Bruma), Zahavi, Gakpo (87. Vertessen).\n\nSpelvreugde spat ervan af tegen Deense opponent: 3-0","intensity":0,"negativity":0,"cluster_id":65,"similar_texts":"text751"},{"id":"107","publisher":"Algemeen Dagblad","date":"2021-08-04","url":"https://krant.ad.nl/titles/algemeendagblad/7908/publications/25463/articles/1420516/34/1","title":"sprintkoningin","text":"De Jamaicaanse atlete Elaine Thompson-Herah heeft zich voor de tweede keer op rij gekroond tot sprintkoningin van de Olympische Spelen. Net als in 2016 in Rio veroverde ze goud op de 100 en 200 meter. Thompson-Herah was zaterdag al de snelste op de 100 meter, gisteren voegde ze daar de titel op de 200 meter aan toe. Haar winnende tijd was fabelachtig goed: 21,53, de tweede tijd ooit gelopen. Christine Mboma uit Namibië spurtte naar het zilver in 21,81. De Amerikaanse Gabrielle Thomas pakte het brons in 21,87. Dafne Schippers was de grote afwezige na haar uitschakeling in de halve finales.","intensity":0,"negativity":0,"cluster_id":38,"similar_texts":"text750"},{"id":"108","publisher":"De Telegraaf","date":"2021-08-03","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/5fc70633d190dd1d247adf44a67a7b42/web/OPS/cciobjects.json&hash=f221a6be896a94d9bac0#/pages/20-21","title":"Square heeft deal over overname Afterpay","text":"Square heeft deal over overname Afterpay\n\nBetaalbedrijven\n\nInternetbetalingsbedrijf Square heeft een akkoord bereikt met betalingsdienstverlener Afterpay over een overname. Square, dat wordt geleid door Twitter-oprichter Jack Dorsey (zie foto), is bereid $29 miljard te betalen voor de Australische onderneming. De overname kan een boost geven aan Square’s app Cash. Daarmee kunnen gebruikers geld naar elkaar overboeken. Cash heeft jaarlijks 70 miljoen gebruikers en daar worden de 16 miljoen klanten van Afterpay aan toegevoegd. Aandeelhouders kunnen het bod nog afwijzen.","intensity":0,"negativity":0,"cluster_id":10,"similar_texts":"text621"},{"id":"109","publisher":"De Volkskrant","date":"2021-08-04","url":"https://krant.volkskrant.nl/titles/volkskrant/7929/publications/1324/articles/1420503/21/1","title":"Sunweb hoeft niet in zee met Corendon","text":"De eigenaar van Sunweb, de Zweedse investeringsmaatschappij Triton, sloot ruim twee jaar geleden een akkoord over de overname van Corendon voor 146 miljoen euro. Vorig jaar oktober, net voordat de overeenkomst zou worden afgerond, haalde Triton er een streep door. Corendon zou niet aan de voorwaarden voor de verkoop hebben voldaan.  \n  \nCorendon vindt dat Triton zijn toevlucht heeft gezocht in 'juridisch geneuzel' om onder de overname uit te komen, of anders te bereiken dat het de touroperator voor een lager bedrag kan opslokken.\n\nConflict\n\nHet conflict spitst zich toe op de vergunning die de luchtvaartmaatschappij van Corendon heeft om in Nederland te vliegen. De vraag is of de Inspectie Leefomgeving en Transport (ILT, voorheen de Rijksluchtvaartdienst) die licentie na de overname wel wil verlengen.  \n  \nDaarbij moet de ILT de vraag beantwoorden of het businessplan verantwoord is en of het bedrijf nog Europees is. Dat laatste is van belang voor de landingsrechten. Een nieuwe Air Operator Certificate (AOC) aanvragen zou veel tijd vergen en flink in de papieren lopen.  \n  \nNadat Triton een streep door de overname had gezet, stapte Corendon naar de voorzieningenrechter om de deal alsnog af te dwingen. Die oordeelde echter dat een gedwongen overname een te zwaar middel zou zijn in een branche die zware klappen heeft opgelopen door de coronacrisis.  \n  \nWel achtte de rechter de kans aanwezig dat Corendon alsnog zijn zin zou krijgen in een bodemprocedure. Ze riep beide partijen op te bekijken of 'de deal waarmee zij aanvankelijk zo verguld waren' te redden viel.  \n  \nHet hof meent nu echter dat Corendon niet kan aantonen dat de inspectie de vlieglicentie na de overname zal verlengen. De correspondentie met de ILT laat te veel onduidelijk om met zekerheid te stellen dat Corendon aan alle voorwaarden heeft voldaan, volgens het gerechtshof.\n\nEuropese regelgeving\n\nSunweb heeft de inspectie in mei van dit jaar nog gevraagd of overdracht van de AOC-licentie in het vat zat. Die liet weten dat zij niet in de positie is om dat te doen en dat zij op grond van de Europese regelgeving contact onderhoudt met de vergunninghouder, in dit geval Corendon Dutch Airlines.  \n  \nDe overeenkomst van 2019 had een bedrijf opgeleverd met destijds, voordat de pandemie uitbrak, 900 werknemers en een omzet van 1,2 miljard. Corendon (400 werknemers, 544 miljoen euro omzet) en Sunweb (500 werknemers, 700 miljoen) waren de nummer drie en twee van Nederland, na TUI. Sunweb organiseerde in 2019 reizen voor 1 miljoen klanten, Corendon 750 duizend.\n\nVoldoende concurrentie\n\nDe Autoriteit Consument & Markt (ACM) ging pas na enkele maanden akkoord met de samensmelting. De toezichthouder vond dat er voldoende concurrentie overblijft voor pakketreizen naar bestemmingen rond de Middellandse Zee, ook al gaat het aantal grote aanbieders van drie naar twee.  \n  \nHet fusiebedrijf zou een marktaandeel krijgen van 40 tot 50 procent in pakketreizen, TUI beslaat nu 30 tot 40 procent. Er zou genoeg ruimte blijven om ook kleinere spelers en nieuwe toetreders kansen te bieden, aldus de ACM.  \n  \nIn een reactie laat Corendon weten de uitspraak te betreuren. Het spant geen bodemprocedure aan. De touroperator richt zich op 'een zelfstandige toekomst'. Sunweb zegt blij te zijn met de uitspraak en is tevreden dat er geen juridisch vervolg komt.  \n  \nqantas snijdt in personeelsbestandDe wereld gaat langzaam weer van het slot voor luchtreizigers, maar niet overal. Australië heeft vorige maand een nieuwe lockdown ingesteld om de verspreiding van de delta-variant van het coronavirus tegen te gaan. Dat heeft gevolgen voor de reisbranche. Qantas stuurt opnieuw duizenden werknemers met onbetaald verlof. Dit keer gaat het om 2.500 medewerkers op de binnenlandse routes van de luchtvaartmaatschappij. Zij voegen zich bij 6.000 personeelsleden van de internationale divisie, die al eerder te horen kregen dat er geen werk voor ze is. Qantas heeft in totaal 22 duizend werknemers. De thuiszitters krijgen een uitkering van de overheid van 750 dollar (466 euro) per week.","intensity":0,"negativity":0,"cluster_id":54,"similar_texts":"text734"},{"id":"110","publisher":"Trouw","date":"2021-08-04","url":"https://krant.trouw.nl/titles/trouw/8321/publications/1319/articles/1420505/10/3","title":"Taliban krijgen voor het eerst provinciehoofdstad in handen","text":"### Afghanistan\n\nDe Afghaanse stad Lashkar Gah dreigt in handen te vallen van de Taliban. Militairen proberen de provinciehoofdstad van Helmand nog te redden, maar de Taliban hebben al negen van de tien districten in handen. Als Lashkar Gah valt dan verkrijgen de Taliban weer voor het eerst de controle over een provinciehoofdstad.  \n  \nHet Afghaanse leger heeft alle inwoners opgeroepen onmiddellijk de stad te verlaten, maar veel burgers durven hun huizen niet uit door de hevige gevechten. Inwoners vertelden aan persbureau AP dat de Taliban inmiddels openlijk in de straten patrouilleren. Elite-eenheden worden vanuit de hoofdstad Kaboel naar Lashkar Gah gestuurd ter versterking, maar de vraag is of zij de situatie weer onder controle kunnen krijgen.  \n  \nDe Amerikaanse buitenlandminister Antony Blinken belde gisteren de Afghaanse president Ashraf Ghani op en zegde Kaboel alle steun toe, zonder daar verder invulling aan te geven. Ook moeten volgens Blinken de vredesonderhandelingen met de Taliban snel hervat worden.  \n  \nDezelfde dag liet de Amerikaanse Speciale Gezant voor Afghanistan, Zalmay Khalilzad, tijdens een conferentie zijn blik schijnen over de vredesonderhandelingen: \"Op dit moment eisen zij (de Taliban, red.) het leeuwendeel van de macht in een volgende regering.\"","intensity":0,"negativity":0,"cluster_id":57,"similar_texts":"text498"},{"id":"111","publisher":"De Volkskrant","date":"2021-08-04","url":"https://krant.volkskrant.nl/titles/volkskrant/7929/publications/1324/articles/1420503/25/3","title":"Thompson-Herah voor de tweede keer op rij snelste vrouw van de Spelen","text":"Atletiek\n\nDe Jamaicaanse atlete Elaine Thompson-Herah heeft zich voor de tweede keer op rij gekroond tot sprintkoningin van de Olympische Spelen. Evenals in Rio 2016 veroverde ze goud op de 100 en 200 meter.  \n  \nThompson-Herah was zaterdag in Tokio al de snelste op de 100 meter, dinsdag voegde ze daar de titel op de 200 meter aan toe. Haar winnende tijd was opnieuw fabelachtig goed: 21,53. Het is de tweede tijd ooit gelopen. Christine Mboma uit Namibië spurtte naar het zilver in 21,81. De Amerikaanse Gabrielle Thomas pakte het brons in 21,87. Ze verwees de Jamaicaanse Shelly-Ann Fraser, de winnares van zilver op de 100 meter, naar de vierde plaats (21,94). Dafne Schippers was de grote afwezige in de finale. De tweevoudig wereldkampioene werd uitgeschakeld in de halve finales.","intensity":0,"negativity":0,"cluster_id":38,"similar_texts":"text31"},{"id":"112","publisher":"De Volkskrant","date":"2021-08-03","url":"https://krant.volkskrant.nl/titles/volkskrant/7929/publications/1323/articles/1419826/2/3","title":"Transgender vrouw vertilt zich aan 125 kilo en verlaat Tokio met boodschap: sport is voor iedereen","text":"Het is Laurel Hubbard niet gelukt om een medaille bij het gewichtheffen te veroveren op de Olympische Spelen in Tokio. De deelname van Hubbard, die transgender is, ging gepaard met veel commotie. Er zou sprake zijn van een oneerlijk voordeel omdat ze is geboren als man.  \n  \nIn Tokio deed de 43-jarige Nieuw-Zeelandse mee in de zwaarste categorie voor vrouwen boven de 87 kilogram, maar ze kwam er in de finale niet aan te pas. Hubbard kreeg de halter bij haar drie pogingen niet goed omhoog en viel daardoor vroegtijdig af. Li Wenwen ging er met het goud vandoor. Zij kwam bij het duwen en trekken tot een totaalgewicht van 320 kilo (140 bij het trekken en 180 bij het duwen). De Britse Emily Campbell werd tweede met een totaal van 283 kilo, Sarah Robles uit Amerika won brons met 282 kilo.  \n  \nIn transgenderkringen werd de olympische deelname van Hubbard met gejuich ontvangen, maar er klonk ook kritiek. De Nieuw-Zeelandse gewichthefster deed in haar jeugd bij de mannen mee, waar ze jeugdrecords neerzette. De wereldtop was echter te hoog gegrepen.  \n  \nDat veranderde toen ze na haar transitie in 2013 mee ging doen bij de vrouwen. Hubbard hoorde meteen bij de wereldtop. In 2017 won ze een zilveren WK-medaille. Critici vinden haar deelname bij de vrouwen oneerlijk omdat ze een fysiek voordeel heeft ten opzichte van haar concurrenten omdat ze als man is geboren.  \n  \nOm kans te maken op een olympisch ticket bij de vrouwen moeten transgenders, die sinds 2004 welkom zijn op de Spelen, aan bepaalde voorwaarden voldoen. In de richtlijnen van het IOC staat dat de genderidentiteit van iemand die mee wil doen bij de vrouwen, ook vrouw moet zijn. Het geslacht moet vier jaar hetzelfde blijven en mag in de tussentijd niet veranderd worden voor sportief gewin.  \n  \nDaarnaast stellen de internationale sportbonden hun eigen aanvullende eisen. Bij gewichtheffen moet het testosteronniveau minimaal twaalf maanden voor de eerste wedstrijd onder de tien nanomol per liter blijven. Hubbard voldoet aan die voorwaarden.  \n  \nNa haar mislukte derde poging om 125 kilo te trekken maakte Hubbard een hartje met haar vingers naar de mensen in de hal. 'Natuurlijk ben ik ervan op de hoogte dat mijn deelname met controverse gepaard gaat', zei ze na de wedstrijd. 'Ik wil het IOC bedanken voor het volgen van de olympische principes. Sport is voor iedereen. Het is inclusief en toegankelijk voor alle mensen in de wereld.'","intensity":0,"negativity":1,"cluster_id":64,"similar_texts":"text487"},{"id":"113","publisher":"Algemeen Dagblad","date":"2021-08-03","url":"https://krant.ad.nl/titles/algemeendagblad/7908/publications/25444/articles/1419829/34/1","title":"transgendersnel klaar","text":"Controversieel, historisch, teleurstellend. Het optreden van Laurel Hubbard bij het gewichtheffen was het allemaal. De 43-jarige Nieuw-Zeelandse kreeg in de aanloop naar de Spelen van Tokio veel aandacht, omdat het IOC haar als transgender toestemming verleende om bij de vrouwen in de klasse boven de 87 kilo mee te doen. Een stap in de richting van meer diversiteit, vonden de voorstanders. Een oneerlijk voordeel, aldus de tegenstanders. Of Hubbard ook echt medaillekandidaat was, zullen we nooit weten. Haar eerste drie pogingen, op 120 en 125 kilo, mislukten, waardoor ze het toernooi vroegtijdig moest verlaten.","intensity":0,"negativity":0,"cluster_id":5,"similar_texts":"text691"},{"id":"114","publisher":"Trouw","date":"2021-08-03","url":"https://krant.trouw.nl/titles/trouw/8321/publications/1318/articles/1419827/17/2","title":"Turnster Biles doet wel mee aan finale op balk","text":"### Laatste kans\n\nDe Amerikaanse turnster Simone Biles staat ingeschreven voor de finale op het onderdeel balk, morgen, bij de Olympische Spelen in Tokio. De gymnastiekbond van haar land heeft ook bevestigd dat ze daadwerkelijk in actie komt. Het is haar laatste kans in Japan nog een medaille te winnen. De 24-jarige vedette gaf wegens mentale problemen eerder op tijdens de teamfinale en liet vervolgens de allround-, sprong- en brugfinales schieten. Biles veroverde in 2016 in Rio de Janeiro nog vier gouden medailles.","intensity":0,"negativity":0,"cluster_id":64,"similar_texts":"text94"},{"id":"115","publisher":"NRC Handelsblad","date":"2021-08-03","url":"https://www.nrc.nl/nieuws/2021/08/02/twaalf-uur-na-haar-val-wint-ze-goud-sifan-hassan-is-zeldzaam-a4053375#20210803-79731-101","title":"Twaalf uur na haar val wint ze goud – Sifan Hassan ís zeldzaam","text":"Tokio 2020 Sifan Hassan, de nieuwe olympisch kampioen op de 5.000 meter, staat in Tokio onder enorme druk. Ze wil ook goud winnen op de 1.500 meter en de 10.000 meter. „Soms ben ik twee Sifans.”,Sifan Hassan (28) staat achter de startlijn voor de series van de 1.500 meter. Het is maandagochtend kwart voor tien in Tokio, niet haar favoriete tijdstip om te racen. Ze is geen ochtendmens, komt moeizaam op gang. Dat is altijd zo geweest. Als meisje moest ze rennend naar school om niet te laat te komen.\n\nZe heeft een aanzienlijke hoeveelheid koffie nodig om haar lichaam wakker te schudden. Ze is liefhebber. Als ze tijd heeft doet ze een Ethiopisch koffieritueel. Dan pakt ze een koekenpan, brandt de bonen die ze meenam uit haar geboorteland en haalt die door een molen. Het doet haar terugdenken aan vroeger. Haar moeder deed het als er bezoek was. Na haar carrière zou ze het liefst een eigen keten starten. De zakenvrouw in haar is niet ver weg. Ze droomt groot. Zou de wereld wel willen veroveren.\n\nAls haar naam wordt genoemd, tilt ze haar arm half op. Ze veinst een glimlach. Heel die poppenkast is niks voor haar. Ze heeft bovendien nog wel meer te doen.\n\nOnder enorme druk\n\nHassan staat deze dagen onder enorme druk. Dat werd vrijdag al duidelijk, toen ze zich soeverein voor de finale van de 5.000 meter plaatste. Van opluchting was geen sprake. Ze vond het maar warm in het olympisch stadion en ze klaagde over stress. Van haar coach, de Amerikaan Tim Rowberry, moest ze voortmaken. Hij stond haar op te wachten bij de uitgang van het stadion. Ze moest eten en rusten. Zo snel mogelijk herstellen.\n\nAl een tijdje hing in de lucht dat ze deze Spelen mogelijk voor een uniek programma zou gaan kiezen: een drieluik van 1.500, 5.000 én 10.000 meter. De gedachte alleen al tartte de wetten van de biomechanica. Niemand kon zich er een voorstelling van maken. Het zou te veel van het goede zijn, ze kon zich beter op één of twee medailles richten; olympisch eremetaal won ze immers nog nooit. Het is ook niet voor niets nog nooit gebeurd. Een atleet is een specialist op de middellange of lange afstanden. Niet allebei. Daar is zowel explosiviteit als duurvermogen voor nodig. Een zeldzame combinatie. Zeker op wereldniveau.\n\nLees ook: Sifan Hassan: ‘Ik heb pijn en verdriet gehad. Die delen van mijn leven wil ik liever niet zien’\n\nMaar Sifan Hassan ís zeldzaam. Twee jaar terug pakte ze bij de WK in Doha de dubbel op de 1.500 en 10.000 meter. Ook dat was nooit vertoond. De prestaties werden met wantrouwen bekeken omdat haar coach, Alberto Salazar, van dat toernooi werd verwijderd. Hij bleek zich met doping te hebben beziggehouden, maar deed dat in de jaren voor Hassan bij hem kwam trainen. Hassan reageerde buitengewoon fel op de insinuaties. Ik ben schoon, foeterde ze. Voor het vieren van haar successen was weinig ruimte. Nu is ze toch al niet het type dat zich hossend laat huldigen. Ze leidt haar leven graag op een sobere manier. Haar moeder en oma leerden haar op die manier een goed moslim te zijn.\n\nAnderhalf jaar later, in gesprek met NRC, zei ze dat het onlogisch was om haar van middelengebruik te betichten. Ze was al jaren op een constant niveau, liet geen ongeloofwaardige prestatieontwikkeling zien. Het klopte. Ze werd sinds 2014 ieder jaar een stapje beter.\n\nHet moet haar getergd hebben dat er mensen waren die niet in haar geloofden. Tegenslag is al vaker haar brandstof gebleken. Ze haalt er motivatie uit. Over haar vlucht uit Ethiopië als 15-jarig meisje wil ze zo min mogelijk kwijt. Wel zei ze in januari te denken dat ze mentaal sterk werd door de dingen die ze heeft meegemaakt. Zo sterk, dat ze de pijnsensaties in haar lichaam kan onderdrukken zoals ze ook met haar trauma’s doet. „Ik denk dat ik het nodig heb dat iets niet goed gaat”, zei ze. „Dan word ik boos, en kan ik harder trainen.”\n\nSifan Hassan is de eerste atlete die namens Nederland olympisch goud wint sinds Ellen van Langen in 1992.\n\nFoto Robin van Lonkhuysen/ANP\n\nOlympische triple\n\nZaterdagavond laat hakte ze met haar coach de knoop door. Sifan Hassan zou voor een olympische triple gaan. Na Doha ging ze laten zien dat ze tot nog meer in staat is. Ze voegde de 1.500 meter toe aan de twee langste nummers van de baanatletiek. „Het is cruciaal voor mij op mijn hart te volgen”, stond in een persbericht. „Dat is nog veel belangijker dan het halen van medailles. Het houdt me gemotiveerd en zorgt dat ik kan blijven genieten van deze prachtige sport.” Het hield in dat ze na de series van de 5.000 meter op vrijdag, op maandag twee keer in actie moest komen: ’s ochtends vroeg op de 1.500 meter, en ’s avonds laat voor de finale van de 5.000 meter. Komende woensdag en vrijdag doet ze nog een 1.500, om zaterdag af te sluiten met de 10.000 meter. Gekkenwerk. Maar juist dat vindt Hassan mooi. Op haar sociale media poste ze een quote van Muhammad Ali: „We can’t be brave without fear.”\n\nChagrijnig kijkt ze, aan de start van de serie 1.500 meter. Misschien is gefocust beter. Tot op het bot gemotiveerd om haar grensverleggende missie te volbrengen. Als het haar lukt om drie keer olympisch goud te winnen, wordt ze een levende legende. Maar daar is het haar niet om te doen, zegt haar manager Sander Ogink, die al jaren met haar samenwerkt. „Ze wil zichzelf uitdagingen opleggen die anderen niet voor mogelijk achten. En grenzen verleggen om te bewijzen dat vrouwen veel meer kunnen dan altijd gedacht wordt.” „Life is not about the goal”, zegt ze later. „It’s about doing whatever you want.”\n\nErgens in april begon Hassan er voor het eerst over. Na een maandenlange zwerftocht over de wereld – ze mocht de Verenigde Staten niet in omdat ze door het coronavirus geen visum kreeg – sliep ze eindelijk weer in haar eigen bed. Er viel een last van haar schouders. Ze werkte haar trainingen af op hoogte, in Utah, waar het bloedheet was. Een betere voorbereiding op de omstandigheden in Tokio kon ze zich niet wensen. Het resulteerde in juni in een wereldrecord op de 10.000 meter in Hengelo, dat ze twee dagen later alweer kwijtraakte.\n\n„Denk je dat ik het zou kunnen?”, vroeg ze haar coach en manager. Ogink: „In eerste instantie zei ik van niet. Toen ging zij erover nadenken, en ik ook. Ik blijf erbij. Sifan kan op twee onderdelen goud winnen. Voeg daar een afstand aan toe en je zet de rest op het spel.” Maar hij wist ook dat een idee niet uit Hassans hoofd te praten is. Hij liet haar de voors en tegens zien. Ze luisterde naar zijn argumenten, maar bleef toch bij haar keuze. „Ik kan geen tegenargumenten formuleren voor het volgen van je hart.” Hassan voegde de 1.500 toe, de afstand die ze het liefst doet vanwege de spanning, de tactiek. Het spel staat haar aan, er kan van alles gebeuren. Dat blijkt.\n\nRechterheup\n\nAls het startschot maandagochtend klinkt, is er nog weinig aan de hand. Hassan loopt tot 1.100 meter zoals ze dat vrijwel altijd doet: achteraan, om uit het gedrang te blijven. Alleen in Doha domineerde ze van start tot finish, getergd als ze toen was. Bij de bel voor de laatste ronde schuift ze op. Maar dan gaat voor haar de Keniaanse Edinah Jebitok onderuit. Hassan kan haar niet ontwijken en valt op haar rechterheup. Rowberry en Ogink zien het aan de overkant van de baan met afgrijzen gebeuren. Ogink: „Meteen schiet door je hoofd: vanavond moet ze de 5.000 lopen. Wat doet zo’n val? Lichamelijk en mentaal?”\n\nSifan Hassan (2993) is in de serie 1.500 meter ten val gekomen door toedoen van de Keniaanse Edinah Jebitok.\n\nPhil Noble/Reuters\n\nVoor de meeste atleten is de wedstrijd voorbij. In de slotronde gaat het tempo omhoog. De bel werkt als een rode lap op een stier. Hassan hoort de criticasters alweer beginnen. Zie je wel dat het te veel was? Ze krabbelt op en zet de achtervolging in, heeft het gevoel dat ze door wel twintig kopjes koffie wordt voortgestuwd. Met reuzenpassen komt ze dichterbij en bij het uitkomen van de laatste bocht heeft ze alle schade alweer goedgemaakt. Ze wint de serie en gaat ‘gewoon’ naar de halve finale. Heel even heeft ze spijt van haar keuze. Misschien was het inderdaad te veel. Ze gaat in gevecht met zichzelf. „Soms ben ik twee Sifans”, zou ze later zeggen. „Een normale en een niet-normale. Ik dacht: je kan het, je kan het niet.”\n\nIn de auto terug naar het olympisch dorp maakt ze alweer grapjes. Hassan blijkt in staat zichzelf te kalmeren. Ze blijft niet in negativiteit hangen, zegt Ogink. Coach Rowberry post op Instagram een filmpje: „Kan het nou nooit eens normaal?”\n\nHaar begeleiding is er niet gerust op. Van haar heup heeft ze geen last. Een fysio kijkt er even naar, maar Hassan houdt er niet van zich te laten masseren op een wedstrijddag. De adrenalinerush die ze kreeg en de enorme sprint die ze daarop trok, baren Ogink zorgen. „Het is nu zaak dat we haar rustig houden. Ze doet nog een cooling-down en wil daarna bidden. Ze gaat lunchen met veel fruit en zal twee uurtjes slapen. Dan nog een keer eten en alweer naar het stadion.”\n\nHaar tweede race\n\nPrecies twaalf uur na haar val maakt Hassan een paar versnellingen in het olympisch stadion. Ze voelt zich moe vlak voor de start van haar tweede race. Waarop ze viel, is het stijf geworden. Ze start weer helemaal achteraan, maar na drie minuten wedstrijd komt ze naar voren. Haar blik houdt ze angstvallig op de benen voor zich. Het zal haar niet nog eens gebeuren. De concurrentie komt uit Kenia en Ethiopië, maar die maken het haar helemaal niet lastig. Ze knappen kopwerk voor Hassan op, en brengen haar in een zetel naar de slotronde. Haar wapen.\n\nBij de bel begint ze te sprinten. Haar passen worden groter, haar armen heft ze tot naast haar gezicht. Met 300 meter te gaan is ze los. Ze gaat nog harder dan maandagochtend. Terwijl ze meters van haar concurrenten wegloopt, is haar gezicht ontspannen, haar wangen en lippen bewegen op het ritme van haar passen. Vol overtuiging snelt ze naar haar eerste olympische titel, de eerste ook namens Nederland sinds Ellen van Langen, op de 800 meter, Barcelona 1992.\n\nAls ze de finish is gepasseerd, gooit ze haar hoofd in haar nek. Ze kijkt naar boven, praat, dankt. Even later zit ze knielend onder het roodwitblauw. „Ik weet zelf niet eens hoe ik dit gedaan heb”, zegt ze na een tournee langs de wereldpers. Ze is doodmoe na een historische dag. „Wat een drama was het, hè? Maar nu is de druk eraf.” Lachend loopt ze weg. Ze kan gaan genieten.\n\nEen versie van\n\ndit artikel\n\nverscheen ook in\n\nNRC Handelsblad\n\nvan 3 augustus 2021\n\nEen versie van\n\ndit artikel\n\nverscheen ook in\n\nNRC in de ochtend\n\nvan 3 augustus 2021","intensity":0,"negativity":2,"cluster_id":1,"similar_texts":"text545"},{"id":"116","publisher":"Algemeen Dagblad","date":"2021-08-04","url":"https://krant.ad.nl/titles/algemeendagblad/7908/publications/25463/articles/1420516/32/7","title":"Twee ruiters in springfinale","text":"Springruiters Marc Houtzager en Maikel van der Vleuten hebben zich gekwalificeerd voor de individuele finale, die vandaag plaatsvindt. Willem Greve redde het niet om zich bij de beste dertig combinaties te scharen.","intensity":0,"negativity":0,"cluster_id":39,"similar_texts":"text444"},{"id":"117","publisher":"Algemeen Dagblad","date":"2021-08-03","url":"https://krant.ad.nl/titles/algemeendagblad/7908/publications/25444/articles/1419829/30/1","title":"Vallen, '20 koffie' en dan goud","text":"### Ook Hassan kan amper bevatten hoeveel verschillende emoties ze op één dag heeft gevoeld: 'Crazy'\n\n,,Wauw!'', roept Sifan Hassan, na anderhalf uur interviews geven. ,,Ik ben moe nu.'' Van het lopen? Ja, ook. Maar vooral: ,,Van alle vragen, van alle drama vandaag. Kijk wat er allemaal is gebeurd. Crazy!''  \n  \nOok zijzelf kan amper bevatten hoeveel verschillende emoties ze vandaag heeft gevoeld. Het ranke lijf waarmee ze op deze maandag in Japan de wereld heeft verbaasd, zit in de Nederlandse vlag gewikkeld. Net zoals tijdens haar ereronde op blote voetjes door een nagenoeg leeg Olympisch Stadion, ondertussen flirtend met de fotografen en vrolijk babbelend in een camera die op wieltjes met haar meerijdt. Hier, in Tokio, wordt het eigenzinnige loopwonder olympisch kampioen op de afstand die haar derde keus was. En het is pas het begin.  \n  \nDit is niet het verhaal van één gouden medaille. Dit is nu al, hoe bijzonder ook, groter dan dat. Dit is het verhaal van een eigenwijze 28-jarige vrouw die zo van hardlopen en de uitdaging opzoeken houdt dat ze, dwars tegen de stroom en vele adviezen in, haar hart volgde en óók op de 1500 en 10.000 meter als favoriet van start zal gaan.  \n  \nSinds de bekendmaking dat ze niet twee, maar liefst drie afstanden loopt op deze Spelen, gonst haar naam door heel de wereld. Dat wordt nog eens versterkt door de serie van de 1500 meter, 's ochtends, waarin ze op 390 meter van de streep valt. Pats, op haar rechterheup, waaruit ze vervolgens vanuit ligstand een verschroeiende 300 meter schudt. Hassan wint de serie - alles en iedereen in verbazing achterlatend.  \n  \nDie beelden gaan, begeleid door schitterend commentaar in verschillende talen, het internet over. Het maakt dat ze bij de BBC in de avond letterlijk handenwrijvend uitkijken naar 'the climax of the evening, with the amazing Sifan Hassan'. De 'triple' leeft. Na afloop plaatst de New York Times meteen een verhaal online: 'One gold down, two to go'.  \n  \nMaar voor het zover is, heeft het hoofd van Hassan overuren gemaakt. ,,Die val heeft mij zoveel energie gekost. Het was een soort nachtmerrie. Ik kon het niet geloven.'' Op de terugweg van het stadion naar het hotel merkt ze al: dit is niet goed. ,,Het leek wel alsof ik twintig koppen koffie had gedronken. Ik kon niet rustig blijven.''  \n  \nEven denkt ze: doe die 5000 meter-finale maar over drie uurtjes. Met zoveel adrenaline in het lichaam. Maar daarna groeit de pijn en de twijfels. Of ze het nu wil of niet, Hassan hoort stemmetjes tussen haar oren. ,,Je kan het niet. Nee, ik kan. Je kan het niet. Nee, ik kan.''  \n  \nIneens vraagt ze zich af waarom ze in hemelsnaam nou zo groots moest denken. ,,Ik had spijt dat ik voor die afstanden had gekozen. Dacht dat het dom was. Dat mensen misschien gelijk hadden dat ik het niet moest doen.''  \n  \nTwaalf uur na haar val stapt ze opnieuw de baan van het Olympisch Stadion op, na uren vol chaos en stress, voor een inspanning van 12,5 ronde die haar 5 jaar na de teleurstellende Spelen in Rio de Janeiro eindelijk het gedroomde olympische succes kunnen bezorgen. Hassan neemt haar vertrouwde plek achter in de groep in, de concurrentie uit Kenia en Ethiopië maakt de wedstrijd niet hard.  \n  \nHet gevolg: elk rondje ebben de twijfels bij Hassan weg. Zij weet: neem mij mee naar het laatste rondje en ik win. ,,Ik was zó blij dat ze niet harder waren gegaan. Was zo dankbaar met nog twee rondjes te gaan. Wauw! Het laatste stukje ben ik altijd goed.'' Niet alleen vanwege haar weergaloze sprint. ,,Ook omdat ik weet: daarna ben ik klaar en mag ik liggen. Geen probleem.''  \n  \nDat het haar is gelukt, maakt haar 'zó zó zó blij'. Ze glundert wanneer de naam van Ellen van Langen valt, de vrouw die ze 29 jaar na de Spelen in Barcelona opvolgt. Als 15-jarige vluchtte ze uit Ethiopië naar Nederland en daar heeft ze haar looptalent ontdekt en ontwikkeld. ,,Ik ben blij dat Nederland een gouden medaille wint. Dit zijn de Olympische Spelen. Hier gaat het niet alleen om de atleten, maar ook over de landen.''  \n  \nEn nu? Welke kant schiet dit fascinerende verhaal de komende dagen weer op? Hassan haalt haar schouders op en heft haar handen in de lucht. ,,Ik ben blij met dit. It doesn't matter. Na alle drama die is gebeurd, heb ik goud. Ik doe mijn best, ik geef alles. Als ik win: alhamdoelillah (godzijdank, red.). Als ik niet win: alhamdoelillah. Alle druk is eraf.''  \n  \nVandaag is tekenend voor haar jaar, waarin ze al zo vaak in gesprek ging met zichzelf. ,,Ik ben sterk genoeg. Ik ben niet goed. Ik kan drie afstanden aan. Nee, ik ben niet goed genoeg.''  \n  \nZe is er bij vlagen gek van geworden. Soms lijkt het alsof er twee Sifans zijn, zegt ze. ,,Een normale. En een niet normale.''  \n  \nTwee Sifans. Dat verklaart een hoop. Want ze maken veel te veel mee voor één persoon.  \n  \n's Avonds\n\ndag vol dramatiek\n\n's ochtends","intensity":0,"negativity":1,"cluster_id":26,"similar_texts":"text520"},{"id":"118","publisher":"De Telegraaf","date":"2021-08-03","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/5fc70633d190dd1d247adf44a67a7b42/web/OPS/cciobjects.json&hash=a5a8002a8735dd6b915d#/pages/28","title":"Van Riessen en Braspennincx vierde","text":"Van Riessen en Braspennincx vierde\n\nBaanwielrennen\n\nDe Nederlandse baanwielrensters Laurine van Riessen en Shanne Braspennincx hebben net naast het brons gegrepen op de teamsprint. Ze verloren op de olympische piste in Izu in de strijd om het brons nipt van de baanwielrensters uit Rusland.\n\nVan Riessen had als eerste Nederlandse atlete een medaille op zowel de Zomerspelen als de Winterspelen kunnen veroveren. De 33-jarige Leidse veroverde als schaatsster olympisch brons op de 1000 meter bij de Spelen van Vancouver (2010). Ze krijgt later deze week nog een kans op de sprint en keirin.","intensity":0,"negativity":0,"cluster_id":8,"similar_texts":"text147"},{"id":"119","publisher":"Trouw","date":"2021-08-03","url":"https://krant.trouw.nl/titles/trouw/8321/publications/1318/articles/1419827/19/2","title":"Van Riessen schaart zich nog niet bij olympisch prestigegezelschap","text":"Laurine van Riessen had als eerste Nederlandse atlete een medaille op zowel de zomerspelen als op de winterspelen kunnen veroveren. Internationaal zijn er slechts vijf sporters die dat ooit is gelukt.  \n  \nVan Riessen veroverde als schaatsster olympisch brons op de 1000 meter bij de Olympische Spelen van Vancouver. De 33-jarige Leidse krijgt later deze week nog een kans op de sprint en keirin.  \n  \nHet duo van Riessen/Shanne Braspennincx kwam in de strijd om het brons tot 32,504 seconden en was daarmee langzamer dan in de eerste ronde. De Russinnen Dariia Sjmeleva en Anastasia Vojnova waren met 32,252 seconden sneller. In de start maakte Sjmeleva ten opzichte van Van Riessen het verschil. Braspennincx kon dat in de slotronden niet meer goedmaken.  \n  \nDe baanwielrensters uit China veroverden net als bij de Spelen van Rio de Janeiro in 2016 het goud. Shanju Bao en Tianshi Zhong kwamen in de finale tot 31,895 seconden.  \n  \nDat was iets langzamer dan het wereldrecord van 31,804 seconden dat ze eerder op de dag reden, maar sneller dan de 31,980 seconden van de Duitse Lea Sophie Friedrich en Emma Hinze.  \n  \n\"We wisten dat we alles moesten geven\", zo liet Van Riessen na afloop van de westrijd weten. \"We hadden niet specifiek op dit onderdeel getraind, maar het ging veel beter dan we hadden gedacht. We missen echter een klein beetje ervaring en snelheid.\"\n\nDesondanks een goede start\n\nShanne Braspennincx zei vooraf aan de teamsprint ook al dat de twee baanwielrensters zich in tegenstelling tot de mannen niet hadden gericht op de teamsprint en geen grote verwachtingen van het onderdeel hadden. \"We hebben anderhalf jaar geleden gekozen voor de individuele onderdelen\", stelde ze.  \n  \nVan Riessen sprak desondanks van een goede start van het baantoernooi. \"Natuurlijk zijn we teleurgesteld dat we het brons niet hebben gehaald, maar we hebben laten zien dat we in goede vorm steken en dat nemen we mee naar de sprint en keirin.\"","intensity":0,"negativity":0,"cluster_id":8,"similar_texts":"text639"},{"id":"120","publisher":"Algemeen Dagblad","date":"2021-08-03","url":"https://krant.ad.nl/titles/algemeendagblad/7908/publications/25444/articles/1419829/16/3","title":"Verzekering tegen cyberaanval populair","text":"Dat blijkt uit een wereldwijd onderzoek door cybersecuritybedrijf CrowdStrike. De belangstelling voor een verzekering tegen de gevolgen van een cyberaanval groeit nu het aantal aanvallen van hackers op bedrijven wereldwijd toeneemt.  \n  \n,,Het is een onderwerp voor aan de keukentafel geworden'', zegt Ronald Pool, security expert bij CrowdStrike. ,,Eerder verzekerden vooral de grote bedrijven zich, nu doen ook meer mkb-bedrijven dat.'' Elk bedrijf kan slachtoffer worden, zegt Pool. Ook vragen criminelen na een aanval met gijzelsoftware steeds hogere bedragen.  \n  \nInmiddels heeft 47 procent van de Nederlandse bedrijven een verzekering hiervoor. In een land als India is meer dan 60 procent van de bedrijven verzekerd en in de VS bijna 60 procent. Wel hebben Nederlandse bedrijven met gemiddeld 5,77 miljoen de hoogste dekking. Er is een grote variatie in cyberverzekeringen, weet Pool. Soms verzekert een bedrijf zich alleen voor losgeld. Maar ze kunnen zich ook verzekeren tegen schade als gevolg van het wegvallen van productie.  \n  \nEr zit ook een schaduwkant aan cyberverzekeringen. ,,We hebben onderhandelingen gezien van een bedrijf met een hacker. Die hacker zei 'ik weet dat je verzekerd bent voor losgeld', en daarom vroeg hij een hoog bedrag. Dan is je polis ineens een onderdeel van het probleem in plaats van de oplossing.''  \n  \nEn dat is niet de bedoeling. Acht op de tien ondervraagde bedrijven zegt dat het onwenselijk is losgeld te betalen. ,,Het probleem is dat je eerder betaalt als je een verzekering hebt'', schetst Pool. ,,Dit is iets waarvan we als maatschappij iets moeten vinden.''","intensity":0,"negativity":0,"cluster_id":21,"similar_texts":"text214"},{"id":"121","publisher":"De Telegraaf","date":"2021-08-03","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/5fc70633d190dd1d247adf44a67a7b42/web/OPS/cciobjects.json&hash=3f2e966811e8d1447537#/pages/30","title":"Vitesse treft mogelijk Anderlecht","text":"Vitesse treft mogelijk Anderlecht\n\nRiechedly Bazoer \n\nAMSTERDAM Mochten Vitesse en Feyenoord de derde kwalificatieronde overleven, dan weten beide clubs wie de mogelijke tegenstanders worden in de play-offs van de Conference League. \n\nVitesse stuit op de winnaar van het duel tussen het Belgische Anderlecht en het Albanese KF Laçi als de ploeg uit Arnhem de tweestrijd tegen FC Dundalk overleeft. \n\nMocht Feyenoord de confrontatie met FC Luzern winnend afsluiten, dan is of het Zweedse IF Elfsborg of FK Velez Mostar uit Bosnië en Herzegovina de tegenstander.\n\nDe duels in de derde ronde vinden komende donderdag en een week later op 12 augustus plaats. De duels in de finaleronde zijn op 19 en 26 augustus.\n\nAZ neemt het in de play-offs in de Europa League op tegen de winnaar van het duel tussen het Tsjechische FK Jablonec of het Schotse Celtic. Die twee ploegen spelen deze week en volgende week eerst nog tegen elkaar in de derde voorronde.\n\nDe Alkmaarders stromen als de nummer drie van de Eredivisie rechtstreeks in in de play-offs van de Europa League. Als geplaatste club kreeg de ploeg van coach Pascal Jansen in de loting een tegenstander uit pot 3 of 4.\n\nAZ speelt eerst uit op 19 augustus en een week later thuis. \n\nWinnen de Alkmaarders dan gaan ze naar de hoofdronde van de Europa League. Mochten ze het tweeluik verliezen dan stromen ze in in de Conference League.","intensity":0,"negativity":0,"cluster_id":19,"similar_texts":"text218"},{"id":"122","publisher":"De Volkskrant","date":"2021-08-04","url":"https://krant.volkskrant.nl/titles/volkskrant/7929/publications/1324/articles/1420503/20/2","title":"Wassende water maakt na 183 jaar een einde aan Meerssen Papier","text":"De Limburgse papierfabriek Meerssen Papier is failliet verklaard. Het 183 jaar oude bedrijf, gelegen aan de Kleine Geul, wijst waterschade door het overstromen van de rivier aan als oorzaak. De machines en installaties in de fabriek zouden zo erg beschadigd zijn dat zij als verloren moeten worden beschouwd. De bedrijfsleiding vroeg om deze reden faillissement aan. De provincie Limburg heeft de faillissementsaanvraag goedgekeurd. De 53 werknemers van Meerssen Papier komen op straat te staan.  \n  \nMeerssen Papier is niet voor het eerst failliet. Het worstelde het afgelopen decennium onder verschillende eigenaren vrijwel constant om overeind te blijven. In 2008 ging de papierfabriek, toen nog onder de naam Favini, ook over de kop. Destijds raakten 225 mensen hun baan kwijt. Het bedrijf maakte uiteindelijk een doorstart.  \n  \nDe provincie Limburg kocht de gebouwen en de grond van de fabriek in 2009 op en verkocht deze in 2018 terug aan de fabriek zelf voor 1 euro. Voorwaarde hierbij was dat de provincie toestemming gevraagd moest worden voor een eventueel faillissement. De provincie Limburg probeert de werkgelegenheid er al jaren te behouden.  \n  \nVakbond CNV Vakmensen vermoedt dat de financiële situatie van Meerssen Papier niet zo ernstig was als de bedrijfsleiding zegt. CNV staat in contact met werknemers van Meerssen Papier. Volgens hen zou de waterschade meevallen: tienduizenden euro's in plaats van 2,5 miljoen zoals de eigenaar stelt. 'De onderste steen moet boven wat ons betreft. De boosheid op de werkvloer is immens', stelt CNV-bestuurder Ed Leunissen tegenover de zender 1Limburg.  \n  \nCNV Vakmensen wil zo snel mogelijk in contact komen met de door de rechtbank aangestelde curator. De vakbond wil een nauwkeurig onderzoek naar de noodzaak van het faillissement.","intensity":0,"negativity":0,"cluster_id":43,"similar_texts":"text439"},{"id":"123","publisher":"Algemeen Dagblad","date":"2021-08-03","url":"https://krant.ad.nl/titles/algemeendagblad/7908/publications/25444/articles/1419829/6/2","title":"We durven weer te vliegen: luchtvaart krabbelt op uit dal","text":"Dat blijkt uit cijfers van het Centraal Bureau voor de Statistiek (CBS). Het goederenvervoer groeide zelfs spectaculair en nam in het tweede kwartaal van 2021 toe met 33 procent tot 456 duizend ton. Deze groeispurt betekent een volledig herstel van het vrachtvervoer, want zelfs in pre-coronajaar 2019 lag het handelsverkeer via de lucht lager.  \n  \nDe meeste luchtvracht komt al jaren uit Azië. Binnen Europa wordt vanuit Nederland het meest gehandeld met Rusland. Van de 64 duizend ton via de lucht vervoerde goederen binnen Europa kwam bijna 24 duizend ton voor rekening van Rusland.  \n  \nNa het uitbreken van de coronapandemie en het nagenoeg stilvallen van het passagiersvervoer door de lucht vanaf maart 2020, krabbelt de branche dus op. Na het besluit van het kabinet dat vanaf 15 mei reizen naar landen met een laag aantal coronabesmettingen weer mogelijk is, reisden in mei en juni samen ruim drie miljoen passagiers van of naar de vijf luchthavens. In mei en juni 2020 waren dit er maar bijna 750 duizend. Ook de bezettingsgraad van de vliegtuigen laat een stijging zien. Waar in het eerste kwartaal dit jaar nog gemiddeld 35 van de 100 stoelen op een vlucht bezet waren, waren dat er in het tweede kwartaal 44.  \n  \nSpanje was in het tweede kwartaal de populairste bestemming. Zo'n 593 duizend passagiers vlogen heen en weer tussen Nederland en Spanje: ruim 15 procent van het aantal vervoerde reizigers. Op de tweede plaats komen de Verenigde Staten met 7 procent van het aantal passagiers.  \n  \nDe groei zet de komende maanden door, is de verwachting.","intensity":1,"negativity":0,"cluster_id":2,"similar_texts":"text88"},{"id":"124","publisher":"Algemeen Dagblad","date":"2021-08-04","url":"https://krant.ad.nl/titles/algemeendagblad/7908/publications/25463/articles/1420516/31/2","title":"Wel een gouden medaille, maar niet op podium","text":"### Matthijs Büchli\n\nMatthijs Büchli, die alleen in de kwalificatie van de teamsprint in actie kwam, mocht bij de huldigingsceremonie niet op het podium plaatsnemen. ,,Ik heb er twintig minuten tegenaan geschopt, maar het is een regel van het IOC. Wanneer je de finale niet in actie komt, mag je niet op het podium. Maar de afgelopen drie jaar hebben we alle wereldkampioenschappen met z'n allen op het podium gestaan\", aldus Büchli (foto). ,,Van hogerop zeiden ze bij het IOC dat ze me misschien uit de uitslag zouden halen of dat er in elk geval een sanctie zou komen. Uiteindelijk volgde er toch een compromis. Ik kreeg naast het podium mijn medaille, maar mocht nog niet op het podium met het volkslied. Daarna wel. Het moet maar, ik ben blij.\"","intensity":0,"negativity":1,"cluster_id":32,"similar_texts":"text70"},{"id":"125","publisher":"De Telegraaf","date":"2021-08-03","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/5fc70633d190dd1d247adf44a67a7b42/web/OPS/cciobjects.json&hash=d6037802dfe6ea449807#/pages/20-21","title":"Woekerrente bij Rabo terugbetaald","text":"Woekerrente bij Rabo terugbetaald\n\nConsumentenbond vindt dat meer banken stap Rabobank moet volgen\n\nRabobank gaat uit eigen beweging consumenten compenseren aan wie jarenlang te hoge rentes op kredieten in rekening zijn gebracht. Het gaat volgens de bank om ongeveer 150.000 klanten, die een paar honderd tot in enkele gevallen duizenden euro’s terugkrijgen.\n\nRuben Eg \n\nen Dave Krajenbrink\n\nMet de compensatie speelt Rabobank in op diverse uitspraken bij het Kifid, het loket waar consumenten een geschil met een bank of andere kredietverlener kunnen voorleggen. Onder meer klanten van ABN Amro haalden bij het Kifid hun gelijk over te hoge rentebetalingen bij hun doorlopende kredieten met een variabele rente. Inmiddels is de bank met de Consumentenbond in gesprek om een miljoenenclaim voor de woekerrentes af te wenden.\n\nRabobank zegt uit eigen beweging de portefeuille te zijn gaan doornemen na de diverse Kifid-uitspraken tegen andere kredietverleners. „Voor 15% van de klanten met een doorlopend consumptief krediet en rood staan blijkt de marktrente onvoldoende te zijn gevolgd”, zegt Michiel Kwaaitaal, directeur betalingen bij Rabobank. Het gaat volgens hem om ongeveer 150.000 klanten van Rabobank en de dochters Freo en Fideaal. Het Kifid verwijt de kredietverleners onduidelijk te zijn geweest over de opbouw van de variabele rente. Terwijl de rentes in de markt en van centrale banken de afgelopen jaren daalden tot zelfs negatief, bleven die op consumptieve kredieten met een variabele rente onverminderd 6 tot 8%.\n\nRabobank erkent de marktrentes in die 15% van de gevallen ‘niet goed gevolgd’ te hebben. „Die klanten gaan we automatisch compenseren”, belooft Kwaaitaal. De bank zegt de regeling de komende maanden met advies van de Consumentenbond nader uit te werken. „We willen onze verantwoordelijkheid nemen. Eind dit jaar verwachten we de eerste klantgroepen te kunnen informeren over hun compensatie.”\n\nKwaaitaal vermoedt dat de meeste gedupeerde Raboklanten ongeveer €100 tot €200 aan compensatie overgemaakt zullen krijgen. „Maar er kunnen ook enkele uitschieters met meer dan €1000 bij zitten. Het is afhankelijk van de hoogte van het krediet en het moment waarop de klant is ingestapt.” Rabo belooft ook naar oud-klanten te kijken. Rekeninghouders die rood kunnen staan worden eveneens meegenomen in de compensatie. Maar omdat deze klanten doorgaans binnen drie maanden het tekort op hun rekening weer aangevuld moeten hebben en het om kleinere bedragen gaat, is de verwachting dat hier slechts tientallen klanten voor compensatie in aanmerking komen.\n\nDe Consumentenbond, die namens klanten van verschillende kredietverstrekkers te veel betaalde rente terug claimt, zegt blij te zijn met dit besluit van Rabobank. ,,De bank volgt de uitspraken van Kifid ook wat betreft de compensatieregeling, dat is precies zoals wij vinden dat het moet”, vindt Sandra Molenaar, directeur van de Consumentenbond, die hoopt dat meer banken het voorbeeld van Rabobank zullen volgen.\n\nABN Amro-overleg\n\nMet ABN Amro voert de Consumentenbond sinds enkele maanden gesprekken, maar is er nog geen overeenstemming bereikt. Waar precies nog onenigheid over is, wil de Consumentenbond niet toelichten. ABN Amro wil niet nader ingaan op deze gesprekken, behalve dat die ’constructief’ verlopen.\n\nEerder tuigde de Franse bank Crédit Agricole al een compensatieregeling op voor haar Nederlandse labels zoals Interbank. Het Kifid oordeelt ook bij alle andere kredietverstrekkers die te veel rente rekenden steevast in het voordeel van de consument. Gezien al die uitspraken van het financieel klachtinstituut is het volgens de Consumentenbond voor banken niet meer te verkopen daar steeds weer bezwaar tegen te maken. \n\nDe totale schade voor de banken zou wel eens tussen de €500 miljoen en €1 miljard kunnen uitkomen, zo schatte de stichting Geldbelangen, die ook claims heeft lopen, eerder in. Crédit Agricole zette €120 miljoen opzij, Rabobank keert minimaal €15 miljoen aan compensatie uit. ABN Amro zou volgens de Consumentenbod een veelvoud daarvan moeten uitkeren.\n\n’Klant krijgt €100-€200 terug, maar soms meer’","intensity":0,"negativity":0,"cluster_id":18,"similar_texts":"text560"},{"id":"126","publisher":"De Telegraaf","date":"2021-08-04","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/34e3f0e6e892561630d0fd50f6929acc/web/OPS/cciobjects.json&hash=ac1484d2494c08eb4c64#/pages/25","title":"woensdag","text":"woensdag\n\ntelesport\n\npagina w2\n\nvrouw\n\npagina w8\n\nweer\n\npagina w10\n\npuzzel\n\npagina w11\n\ncultuur\n\npagina w12\n\ntelevisie\n\npagina w14\n\nFOTO \n\ngetty\n\nimages","intensity":0,"negativity":0,"cluster_id":60,"similar_texts":"text519"},{"id":"127","publisher":"De Telegraaf","date":"2021-08-04","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/34e3f0e6e892561630d0fd50f6929acc/web/OPS/cciobjects.json&hash=9b6972c8df23fd6c5575#/pages/4-5","title":"Wolf doodt moeflons","text":"Wolf doodt moeflons\n\nOndanks hekken Hoge Veluwe \n\nOTTERLO Een wolf heeft in Nationaal Park De Hoge Veluwe moeflons gedood. Dat is opmerkelijk, want De Hoge Veluwe plaatste in 2019 juist hekken rondom het natuurpark om de wolf buiten te houden. Een jachtopzichter heeft het roofdier gezien, aldus hoofd bedrijfsvoering Jakob Leidekker. De Hoge Veluwe kijkt nu beelden van cameravallen na om opnames van de wolf te vinden.\n\nLeidekker kon niet zeggen hoeveel moeflons door de wolf zijn gedood. De Hoge Veluwe is ruim 5000 hectare groot en de moeflons lopen vrij rond. Er zijn echter dode wilde schapen aangetroffen. Het park gaat nu eerst proberen de kudde moeflons in veiligheid te brengen. Daarna wordt bekeken of de wolf op legale wijze uit het park gezet kan worden.","intensity":0,"negativity":0,"cluster_id":62,"similar_texts":"text652"},{"id":"128","publisher":"Trouw","date":"2021-08-04","url":"https://krant.trouw.nl/titles/trouw/8321/publications/1319/articles/1420505/9/5","title":"Wolf doodt moeflons op Hoge Veluwe","text":"Een wolf heeft in Nationaal Park De Hoge Veluwe moeflons gedood. Om hoeveel moeflons het gaat, is niet duidelijk. De Hoge Veluwe is ruim 5000 hectare groot en de moeflons lopen vrij rond. Het park gaat nu eerst proberen de kudde moeflons in veiligheid te brengen en vervolgens de wolf op legale wijze te verdrijven. Het roofdier is vermoedelijk via een gat in het hek rond het park naar binnen gekomen.","intensity":0,"negativity":0,"cluster_id":62,"similar_texts":"text570"},{"id":"129","publisher":"Trouw","date":"2021-08-03","url":"https://krant.trouw.nl/titles/trouw/8321/publications/1318/articles/1419827/40/1","title":"Zomergast Vermeiren neemt het op voor de jongeren","text":"### BAS&BOS kijken tv\n\nDe ideale tv-avond met hoogleraar kinder- en jeugdpsychiatrie Robert Vermeiren begon met muziek van Avicii en duizenden deinende jongeren, saamhorig in een zee van gelukzaligheid. Daarna was het uit met de pret en voerde Vermeiren de kijker louter langs de schaduwzijden van het jeugdige bestaan. Hij schetste een wereld vol ongeluk, automutilatie, anorexia, depressie en zelfmoord. En kwam niet weg uit zijn eigen vak.  \n  \nVermeiren is dan ook een man met een missie. Dat bleek zaterdag al uit het opiniestuk in Trouw dat hij samen met collega's schreef, over het tekortschieten van de huidige jeugdpsychiatrische aanpak nu zoveel jongeren echt lijden onder de sociaal beperkende maatregelen.  \n  \nZware kost, maar iemand moet het voor de jongeren opnemen in zo'n zomer als deze, waarin ze door de overheid eerst worden uitgenodigd om te 'dansen met Janssen' en daarna vanuit dezelfde hoek op hun kop krijgen, omdat ze te uitbundig zijn geweest: Vermeiren maakte beschaafd duidelijk hoe verontwaardigd hij hierover is. Maar hij zoekt ook hulp bij diezelfde overheid als het gaat om de sociale media als onrustverspreider op het gebied van uiterlijk, waardering en bevestiging. Er zijn zelfs sites waarop anorexia wordt opgehemeld. \"We moeten gaan reguleren en modereren om kwetsbare kinderen te beschermen.\"  \n  \nVermeiren (Gent, 1968) schuwde niet te vertellen over zijn eigen jeugd, zoals naar aanleiding van de Oscar-winnende animatiefilm Father and Daughter van Michael Dudok de Wit, een pareltje over het missen van een ouder. Vermeiren leefde na de scheiding van zijn ouders een tijd bij zijn grootouders. Heeft eenzaamheid gekend, zelfmoordgedachten. Was druk, had concentratieproblemen. Maar is achteraf blij dat nooit iemand hem als ADHD'er heeft bestempeld. \"Dan was ik mezelf misschien ook als ADHD'er gaan zien\", aldus de man die een haat-liefdeverhouding heeft met classificaties.  \n  \nEerst verliep het gesprek wat stroef. Vermeiren was op zijn hoede, interviewster Janine Abbring probeerde tevergeefs wat 'therapeutentrucjes'. Zoals expres blijven zwijgen na een fragment, in de hoop dat de ander gaat praten. En soms had ze bij Vermeiren - veel voorzichtiger formulerend dan de doorsnee recht-voor-zijn-raap-Nederlander - kunnen doorvragen naar de kern van zijn mening. Bijvoorbeeld toen hij een fragment liet zien uit 24 & Ready to die over een twintiger die in België toestemming kreeg voor euthanasie. Vindt hij de wetgeving in zijn geboorteland te ver gaan?  \n  \nMaar gaandeweg werd de grote boodschap zonneklaar. We moeten serieus gaan luisteren naar jongeren en Den Haag moet beter luisteren naar de echte professionals. En de regie van de kinder- en jeugdpsychiatrie weer centraal gaan regelen. Stoppen met geld verspillen aan administratieve rompslomp. Stoppen met het financieren van onzin-aanbieders. Stoppen met een systeem waarin je ongefundeerd mag zeggen dat je specialistische ggz-hulp geeft.  \n  \nOpvallende afwezige de hele avond was het gezin, de opvoeding, wat ouders zelf kunnen doen om hun kinderen geestelijk gezond naar de volwassenheid te brengen. Als je Vermeiren hoorde, kan je je haast niet meer voorstellen dat het nog weleens vanzelf goed gaat, dat vaders en moeders een evenwichtig, gelukkig mens afleveren.","intensity":0,"negativity":0,"cluster_id":24,"similar_texts":"text553"},{"id":"130","publisher":"De Volkskrant","date":"2021-08-03","url":"https://krant.volkskrant.nl/titles/volkskrant/7929/publications/1323/articles/1419826/2/4","title":"Zonnig","text":"Overwegend droog met veel ruimte voor de zon. In het zuidoosten kans op een bui. Het wordt 19 tot 21 graden. Woensdag: enkele buien, lokaal kans op onweer. Het wordt circa 20 graden.","intensity":0,"negativity":0,"cluster_id":51,"similar_texts":"text418"},{"id":"131","publisher":"De Volkskrant","date":"2021-08-03","url":"https://krant.volkskrant.nl/titles/volkskrant/7929/publications/1323/articles/1419826/41/2","title":"Zonnige perioden","text":"### Weer\n\nDinsdag is het overwegend droog en is er veel ruimte voor de zon. Vooral het zuidoosten blijft gevoelig voor bewolking en in het zuiden van Limburg komen enkele buien voor. De temperatuur stijgt naar 19 tot 21 graden bij een zwakke noordenwind. Gedurende de dag kunnen landinwaarts enkele stapelwolken ontstaan. De nacht naar woensdag wordt een vrij frisse nacht met 8 tot 12 graden. In het noorden en oosten komen opklaringen voor en daar is lokaal kans op mist. Woensdag is een mix van wolkenvelden en zon met verspreid over het land enkele buien. Vooral in de middag is hierbij landinwaarts kans op onweer. De wind is veelal matig en komt uit het oosten. De temperatuur ligt wederom rond 20 graden, wat vrij koel is voor de tijd van het jaar. Vanaf donderdag draait de wind naar het zuiden waardoor de temperatuur geleidelijk iets gaat stijgen tot waarden van 21 tot 23 graden. Wel blijft het ronduit wisselvallig met dagelijks kans op enkele buien. Vooral op donderdag en vrijdag is hierbij landinwaarts ook kans op een klap onweer. De echte zomerliefhebbers moeten helaas nog even in de wachtkamer blijven zitten, want mooi en rustig zomerweer zit er voorlopig nog niet in. Ook in het weekend blijft het wisselvallig.","intensity":0,"negativity":0,"cluster_id":16,"similar_texts":"text333"},{"id":"132","publisher":"De Telegraaf","date":"2021-08-04","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/34e3f0e6e892561630d0fd50f6929acc/web/OPS/cciobjects.json&hash=801fdd192ec222d8c3d4#/pages/28","title":"Zusjes De Brouwer: ’Doel bereikt’","text":"Zusjes De Brouwer: ’Doel bereikt’\n\nSynchroonzwemmen\n\nIn het Tokyo Aquatics Centre hebben de synchroonzwemsters Noortje en Bregje de Brouwer zich bij de duetten geplaatst voor de finale van vandaag (vanaf 12.30 uur, Nederlandse tijd). Na de vrije oefening en technische oefening staan de tweelingzussen (22) op de negende plaats. „We zijn erg blij met het behalen van de finale”, zeiden de zusjes naderhand. „We hadden zeker niet verwacht dat we dit met een negende plaats zouden doen. Ons doel is bereikt, maar we gaan nog een keer proberen te pieken en voor het allerbeste resultaat te gaan in de olympische finale.”","intensity":0,"negativity":0,"cluster_id":36,"similar_texts":"text275"},{"id":"133","publisher":"De Volkskrant","date":"2021-08-03","url":"https://krant.volkskrant.nl/titles/volkskrant/7929/publications/1323/articles/1419826/34/2","title":"Zware kost","text":"### Tv-recensie\n\nV's televisierecensententeam bestaat uit Yasmina Aboutaleb, Julien Althuisius, Emma Curvers, Arno Haijtema en Frank Heinen. Deze week neemt Gijs Beukers hun honneurs waar.\n\n'Dit is de ideale televisieavond van Robert Vermeiren.' Janine Abbring kondigde haar gesprek met de Vlaamse hoogleraar jeugd- en kinderpsychiatrie bij Zomergasten op bekende wijze aan.  \n  \nMaar het lijkt me sterk dat Vermeiren (53) met plezier kijkt naar beelden van het lichaam, het geraamte haast, van de Noorse anorectische fotograaf Lene Marie Fossen. Of naar een documentaire waarin de Vlaamse Emilie (24) met vriendinnen haar begrafenis bespreekt, omdat ze vanwege psychisch lijden euthanasie wil plegen.  \n  \nNee, de fragmenten van Vermeiren zorgden niet voor een fijne kijkavond, maar waren als alinea's van een manifest. Dat is niets nieuws: al jaren bouwen de meeste gasten hun uitzending om één centrale, vaak nobele boodschap. Misschien vinden ze het ijdel om kijkers drie uur lang met hun particuliere voorkeuren op te zadelen of zonde om zo'n prestigieus platform niet in te zetten voor de goede zaak. Of beide.  \n  \nVermeiren herhaalde zijn boodschap viermaal: er moet een 'paradigmaverandering' komen in de jeugd-ggz: minder kijken naar het individu, méér oog voor de voorgeschiedenis en omgeving ervan. Dat moet resulteren in betere behandelingen.  \n  \nHij opende de avond met een optreden van dj Avicii op Tomorrowland. Het gevoel van verbinding dat zo'n festival brengt, mist de jeugd nu al lang, zegt Vermeiren. De gevolgen zijn desastreus: de jeugd-ggz wordt 'overspoeld' door jongeren die zichzelf verwonden of suïcidaal zijn.  \n  \nKwetsbare jongeren hebben in Vermeiren een geweldige bondgenoot. De bron van zijn betrokkenheid komt na het fragment over de Vlaamse Emilie naar voren. Vermeiren was in zijn puberteit ook eenzaam, onzeker, zelfs suïcidaal. Het verklaart zijn woede als even later de dramatische gevolgen van bezuinigingen op en decentralisatie van de jeugdzorg ter sprake komen, bedacht door het kabinet-Rutte II. Vermeiren: 'Er zijn momenten dat ik dacht: doe het zelf maar. Zorg maar voor al die kinderen.'  \n  \nVermeiren vervalt nog weleens in jargon, maar dan fluit Abbring, scherp als altijd, hem terug. Soms hoop je dat Vermeiren zijn rode draad even durft los te laten, maar kort na een filmpje waarin een extatische Roberto Benigni een Oscar ontvangt voor La vita è bella, valt het woord 'paradigmaverandering' alweer.  \n  \nNa Benigni volgt de clip over de anorectische Lene Marie Fossen, gevolgd door de euthanasiedocumentaire over Emilie, gevolgd door koningin Máxima die spreekt over de zelfdoding van haar zusje, gevolgd door klimaatactivist Greta Thunberg die praat over haar problemen: 'Ik was ziek en verhongerde bijna.' Iets meer lichte kost was welkom geweest.  \n  \nMaar aan het slot van het gesprek verklaart hij zijn keuze voor 'die heftige filmpjes'. 'Ik wilde tonen dat de kinderpsychiatrie echt een ding is.' Een kind in nood moet op dit moment tien (!) maanden wachten op een behandeling, zei Abbring. Als de zware avond met Vermeiren ervoor zorgt dat dat ook maar één dag minder wordt, is die het meer dan waard geweest.","intensity":0,"negativity":0,"cluster_id":24,"similar_texts":"text221"}]
