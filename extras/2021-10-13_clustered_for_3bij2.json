[{"id":"1","publisher":"Algemeen Dagblad","date":"2021-10-13","url":"https://krant.ad.nl/titles/algemeendagblad/7908/publications/26603/articles/1462883/3/1","title":"'Als coronapas verplicht is, verdedig ik mijn titel niet'","text":"### Schaakkampioen Lucas van Foreest:\n\nVanmiddag dient in Haarlem een kort geding dat Lucas van Foreest (20), zijn jongere zusje Machteld (14) en vier andere deelnemers aan het NK schaken hebben aangespannen tegen schaakbond KNSB en de gemeente Hoogeveen. Daar wordt vanaf vrijdag het NK gehouden, in het gemeentehuis nota bene, als onderdeel van het Schaaktoernooi Hoogeveen. De inzet van het kort geding: de verplichting om elke dag een geldig coronabewijs te laten zien. Die moet van tafel, vinden de zes schakers. Zij vinden het oneerlijk dat gevaccineer- de schakers ongestoord hun toernooi kunnen afwerken, terwijl niet geprikte denksporters zich elke dag moeten onderwerpen aan een coronatest. De gemeente Hoogeveen zegt het toernooi te beschouwen als een activiteit waarvoor de landelijke coronaregels gelden. ,,Wij staan op het standpunt dat wij het goede voorbeeld moeten geven.''  \n  \nGemeente Hoogeveen: 'We handhaven ook bij horeca en buurthuis'  \n  \nLucas van Foreest: 'Belangrijk voor heel sportend Nederland'\n\nSommige mensen zullen denken: elke dag een staafje in je neus, wat is nou het probleem?\n\nLucas van Foreest: ,,Ik ben in principe niet tegen testen, al is het niet een heel prettige activiteit. Maar op het EK in IJsland werden álle deelnemers getest, bij aanvang en halverwege het toernooi. Dat is eerlijk. Op het NK moeten niet gevaccineerde schakers acht keer worden getest. Schaakpartijen duren soms zes uur. Dan is het niet fijn als je je daarna nog druk moet maken om je test van de volgende dag. Gevaccineerde schakers hebben nergens last van. Zo creëer je een ongelijk speelveld.''\n\nJullie zijn alle zes niet gevaccineerd?\n\n,,Nee, dat is onjuist. Al laat ik in het midden wie wel en wie niet, dat doet niet ter zake. Zelf ben ik niet gevaccineerd, waarom dat zo is vind ik in dit verband niet relevant. Het is ook geen rechtszaak tegen het coronatoegangsbewijs op zich. Het gaat erom dat je het niet mag inzetten tijdens een topsportevenement. In het protocol van NOC*NSF voor het organiseren van wedstrijden komt de coronapas ook niet voor. Het NK vindt nota bene plaats in het gemeentehuis van Hoogeveen, een openbare ruimte waar je al helemaal niet met zo'n bewijs zou mogen werken. Maar de organisatie kiest ervoor om roomser dan de paus te zijn. Ik vind het een vreemd verhaal.''\n\nJe bent titelverdediger. Heeft de schaakbond de afgelopen weken iets gedaan met je bezwaren?\n\n,,Ze hebben nul meebewogen, willen zich totaal niet aanpassen. Dat vind ik best verrassend.''\n\nWat doe je als jullie het kort geding verliezen?\n\n,,Dan verdedig ik mijn titel niet. Ik vind mijn principes belangrijker. Deze zaak is belangrijk voor heel sportend Nederland. Je moet ook als ongevaccineerde gewoon zonder belemmering je sport kunnen beoefenen. Daarvan is nu geen sprake. Als dit wordt goedgekeurd, creëer je een precedent voor de toekomst en dat moeten we niet willen.''  \n  \nDe gemeente Hoogeveen laat weten het toernooi te beschouwen als 'een activiteit waarvoor de landelijke coronaregels gelden en het coronatoegangsbewijs van toepassing is'.  \n  \n,,Als wij het handhaven bij evenementen, theater, sportkantine, buurthuizen en horeca, dan zijn wij er ook zelf aan gehouden'', stelde een woordvoerder gisteravond.  \n  \nDe toernooiorganisatie probeert naar aanleiding van de commotie rond het coronapaspoort het NK-gedeelte van het toernooi naar een andere locatie te verplaatsen, zegt toernooi-secretaris Jeroen Bottema. ,,We zijn daar nog steeds mee bezig. Of het lukt? Geen idee. Ik hoop het.''  \n  \nDe woordvoerder van de gemeente bevestigde eerder gisteren dat er 'veel overleg plaatsvindt', maar verplaatsing naar een andere locatie lijkt nu van de baan.Ook Lex de Jager, advocaat van schaakbond KNSB, heeft er een hard hoofd in dat verhuizing van het NK nog een optie is. ,,Daar komt nogal wat bij kijken. Ik verwacht niet dat dit nog gaat lukken.'' \n\nOvervallen\n\nDe schaakbond is overvallen door de commotie, zegt De Jager. ,,De bond heeft dit natuurlijk nooit zo gewild. De eisen van de gemeente Hoogeveen zijn strenger dan gebruikelijk, dat kwam voor de bond ook als een verrassing.''  \n  \nDat wil niet zeggen dat de schaakbond het eens is met het verhaal van de schakers, stelt de advocaat. ,,Een eigenaar van een gebouw mag eisen stellen. Het kan zijn dat sommige schakers dat vervelend vinden, maar om dan een kort geding aan te spannen met als consequentie dat ze niet meedoen, is buiten proporties.''  \n  \nDe Jager stelt dat twee van de zes schakers inmiddels hebben toegezegd om hoe dan ook mee te doen aan het NK, dus ook als ze het kort geding verliezen. ,,Dat is fijn, en vertelt ook wel dat de schijnbaar keiharde opstelling ook relatief is.''","intensity":0,"negativity":0,"cluster_id":5,"similar_texts":"text157"},{"id":"2","publisher":"Algemeen Dagblad","date":"2021-10-13","url":"https://krant.ad.nl/titles/algemeendagblad/7908/publications/26603/articles/1462883/4/2","title":"'Dit is verlammende online vrouwenhaat'","text":"### Sigrid Kaag haalt tijdens rechtszitting fel uit naar man die haar op internet met de dood bedreigde\n\nVictor Schildkamp  \n  \nDen Haag  \n  \nSigrid Kaag sprak haar bedreiger Erik van Z. gisteren rechtstreeks aan in de Haagse rechtbank. Van Z. zat twee meter schuin voor haar. Geen seconde keek hij om. Kaag vertelde dat ze bang was geworden om de post te openen en om de hond uit te laten. ,,Ik ken u niet en u kent mij niet, ik heb u geen kwaad gedaan.\" Kaag vertelde dat haar kinderen bang waren geworden om naar huis te komen. Dat het niet voor te stellen is dat dat komt door de baan van je moeder.   \n  \nDe dehumanisering van het publieke debat is daar de oorzaak van, zei Kaag. Dat is niet waar Nederland naartoe moet, zei ze. ,,We moeten het niet wegwuiven als iets wat erbij hoort. Toen ik hoorde dat de heer Van Z. in hechtenis was genomen, was ik opgelucht. Maar mijn man vroeg terecht: en wat als hij straks weer vrij is?\"\n\nSpijt\n\nSchuin voor haar keek Erik van Z. met gebogen hoofd voor zich uit. Hij barst van de spijt, zo probeerde hij althans te laten blijken. Hij keek geen seconde om naar Kaag die ook nog zei dat dit soort dreigementen vooral vrouwen treft met ideeën, talent en ambitie. ,,Die allemaal ontmoedigd raken door de onversneden en verlammende vrouwenhaat online.\"  \n  \nDe 42-jarige Erik van Z. stond bij de Haagse politierechter terecht, omdat hij via Facebook zeer recentelijk doodsbedreigingen uitte richting Tweede Kamerlid en D66-fractieleider Sigrid Kaag en naar minister van Volksgezondheid Hugo de Jonge. De man woont in Spanje - waar hij werkt als manusje van alles in de horeca - maar zit vast in de gevangenis in Alphen aan den Rijn. Van Z. begon gisteren met te zeggen dat het in een opwelling is gebeurd en dat hij zich niet realiseerde wat een impact het zou hebben.  \n  \nHij uitte zijn woede omdat hij boos was over de kabinetsformatie. Zijn woedde richting Hugo de Jonge had te maken met de coronabestrijding. Hij heeft zich niet laten vaccineren en kreeg in Spanje ook te maken met het sluiten van de horeca, waar hij zijn geld verdient.  \n  \nErik van Z. plaatste de dreigende teksten op Facebook, op de openbare Facebookgroep van D66 in Noord-Brabant en de Facebookpagina van De Jonge. ,,Bij deze geef ik u de melding dat ik voor vanavond 24.00 uur Sigrid Kaag ga aanvallen en zo ga verwonden dat ze of dood is, of nooit meer haar functie kan uitvoeren\", schreef hij.  \n  \nTwee weken eerder bedreigde hij Hugo de Jonge. ,,Vanaf morgen kunt u gerust elke seconde om u heen kijken. Ik betaal de eerste, tweede en ook de laatste kogel voor u! Ik zal er alles aan doen om dit 'Duits gedrag' te stoppen. Heel Nederland knikt maar ja. Vanaf nu ben ik gestopt met knikken en onderneem ik actie!\" Het was de snelheid waarmee dat allemaal online kan, zo stamelde hij in de rechtbank in Den Haag. Had hij maar 5 seconden nagedacht.\n\nExcuses\n\nDe in Spanje woonachtige Van Z. werd anderhalve week geleden in Nederland aangehouden. Hij zei dat het allemaal niet persoonlijk bedoeld was. ,,Je schrijft het in 20 seconden en nu zitten we hier. Ik schaam me er echt heel diep voor. Ik wil mijn oprechte excuses aanbieden aan mevrouw Kaag.\" De D66-politica keek met een kleine glimlach naar de rechter.  \n  \nDe officier van justitie wees erop dat hij meerdere keren tekeer ging op sociale media. Toch zei Van Z. geen last te hebben van woedeaanvallen. De officier van justitie eiste vier maanden onvoorwaardelijk cel. De rechter maakte er vijf maanden van, maar waarvan wel twee voorwaardelijk.  \n  \nNa afloop lichtte Kaag nog toe waarom zij juist nu van zich liet horen. Ze krijgt dagelijks haatdragende teksten, maar dit was een acute bedreiging. ,,Ik vond het belangrijk om een streep te trekken. Ik ben niet meer dezelfde onbezorgde mens als toen ik naar Nederland kwam. Het wordt onveiliger. Zo moet je niet verder willen gaan, dat kan niet.\"","intensity":0,"negativity":0,"cluster_id":47,"similar_texts":"text434"},{"id":"3","publisher":"Algemeen Dagblad","date":"2021-10-12","url":"https://krant.ad.nl/titles/algemeendagblad/7908/publications/26583/articles/1462166/39/1","title":"'Het lag dus toch niet aan mij, dat voelt fijn'","text":"### Oud-turnsters voelen zich eindelijk erkend met excuses van NOC*NSF\n\nVia een livestream keken vele oud-turnsters mee naar de persconferentie van Anneke van Zanen (NOC*NSF) en Marieke van der Plas (KNGU) op Papendal. Hopend op excuses. En die kwamen er. Waar de turnbond maanden terug al het boetekleed aantrok, was het nu Van Zanen die toegaf dat ook de Nederlandse sportkoepel zwaar in gebreke is gebleven wat betreft de aanpak van structurele misstanden in de turnsport. Om de conclusie van de adviescommissie integriteit en ethiek kon ze niet heen. ,,Ik vind het buitengewoon treurig dat we wel de individuele klachten hebben gezien, maar hebben verzuimd na te gaan of daar iets structureels achter stak. Daar bieden we onze excuses voor aan'', sprak Van Zanen. ,,Als er systematisch iets fout zit, moet je daarnaar handelen.''  \n  \nHet was precies waar oud-turnsters als Stasja Köhler, Stephanie Tijmes en Gabriëlla Wammes op zaten te wachten. ,,Het antwoord op de vraag waarom er nooit verder is gekeken, mis ik nog steeds wel een beetje. Dan was mogelijk veel leed bespaard. Maar het is wel heel fijn dat er nu echt excuses zijn gekomen. Een stuk erkenning'', aldus Köhler, die jaren terug psychische en lichamelijke misstanden in de turnsport al aan de kaak stelde met het boek De onvrije oefening. ,,Heel lang heeft het geduurd voordat eindelijk de erkenning is gekomen, die excuses voelen nog een beetje onwerkelijk. Maar we hebben het dus niet allemaal voor niks gedaan.''  \n  \nBij Wammes, een van de eerste klokkenluiders in het turnschandaal, overheerst een 'gevoel van opluchting'. Tien jaar terug vertelde ze in het blad Helden al wat ze heeft moeten doorstaan, dat ze geslagen, gekleineerd en vernederd is door haar coach Frank Louter. ,,Heel lang heb ik het gevoel gehad dat het mijn eigen schuld was. Nu zegt NOC*NSF: we hebben het niet goed aangepakt. Het was stelselmatig. Dus het lag toch niet aan mij. Ja, dat voelt fijn.''\n\n5000 euro\n\nKNGU en NOC*NSF nemen alle adviezen van de adviescommissie integriteit en ethiek over. Zo wordt idealiter nog voor het einde van het jaar 5000 euro uitgekeerd aan alle slachtoffers. Internationaal een unieke regeling, gesteund door het ministerie van VWS. ,,Het is naïef om te denken dat zo'n bedrag de oplossing gaat zijn om verder te gaan met je leven'', beseft directeur Van der Plas. ,,Maar het is een belangrijke stap in de erkenning van het leed, zo moet je het zien.''  \n  \nDe turnsters denken daar hetzelfde over. ,,Als je heel kritisch kijkt, dan weegt dat bedrag natuurlijk niet op tegen het leed. Maar het is ook geen schadevergoeding, het is een supermooi extra steuntje omdat ze ons destijds in de kou hebben laten staan'', aldus Wammes.  \n  \n,,Een symbolisch bedrag dat de erkenning tastbaar maakt'', voegt Tijmes toe. Meer waarde hecht de oud-topturnster nog aan de excuses. ,,Op deze manier maakt NOC*NSF een statement dat ze grensoverschrijdend gedrag sport breed niet tolereren. En ook al zijn ze niet de baas van de sport, ze zijn wél het gezicht van de sport.''  \n  \nIn de balans tussen een gezond sportklimaat en een prestatiecultuur moeten altijd grenzen worden verlegd, maar niet overschreden. Daarom is een grondige visie sport en integriteit nodig. Van Zanen: ,,Dit is een dag waarop we doen wat we de afgelopen jaren hebben nagelaten. Een markeringspunt voor sporters dat we hen serieus nemen, horen en samen willen kijken hoe we de situatie kunnen verbeteren.''  \n  \nEen opvolgingscommissie gaat toezien op het uitvoeren van de voorgestelde adviezen, maar ook op de hulp en de nazorg van oud-turnsters. ,,Dit is pas het begin, maar met alle ogen op je gericht heb ik er wel vertrouwen in dat ze dit nu wel goed gaan doen. Dat we de juiste nazorg kunnen zoeken en dit een plekje kunnen geven'', aldus Wammes. ,,Ik heb heel veel zelf uitgezocht en uiteindelijk mijn weg gevonden. Maar het is wel heel fijn dat de meiden die nu uit het turnen stappen meteen handvatten aangereikt krijgen, dat ze niet verdrinken.''  \n  \nDe vraag is of alle turnsters straks tevreden zijn met excuses en een handreiking. Verona van de Leur kondigde eerder al een gang naar de rechter eerder aan, omdat 'mensen maar in de portemonnee moeten voelen dat er zo lang niet is opgetreden'. En wat Wammes bijvoorbeeld nog steeds steekt, is dat door de bond met haar oude coach Louter jaren terug nog een schikking werd getroffen van tienduizenden euro's voor geleden imagoschade. ,,Dan denk ik persoonlijk: draai dat maar terug. En het gaat me dan niet eens om het geld, geef dat maar aan een goed doel.''  \n  \nDe KNGU wacht eventuele gerechtelijke procedures af, maar wijst er wel op dat het erkennen van leed niet automatisch hetzelfde betekent als het erkennen van aansprakelijkheid. De vraag is of een rechter daar ook zo over denkt.","intensity":0,"negativity":0,"cluster_id":19,"similar_texts":"text196"},{"id":"4","publisher":"Trouw","date":"2021-10-13","url":"https://krant.trouw.nl/titles/trouw/8321/publications/1379/articles/1462878/12/1","title":"'Hongarije en Polen tarten rechtsprincipes Europese Unie'","text":"John Morijn is bijzonder hoogleraar aan de Rijksuniversiteit Groningen, gespecialiseerd in Europees recht en politiek. Maandag en gisteren zat hij gefascineerd op de publieke tribune van het Europese Hof van justitie in Luxemburg, benieuwd met welke argumenten Polen en Hongarije komen.  \n  \n\"De slagkracht van de EU staat op het spel\", zegt Morijn. \"De vraag is: hoe komt Brussel uit de impasse met Polen en Hongarije? Brussel heeft op papier veel maatregelen om de rechtsstaat te beschermen, maar geen daarvan kan voorkomen dat de situatie in Polen en Hongarije enorm achteruitgaat. We hebben het hier niet over juridische twijfelgevallen, dit zijn landen die de laatste 5 jaar in de top-3 stonden van staten die op democratisch vlak het meest achteruitgingen in de wereld. Polen is de rechterlijke onafhankelijkheid draconisch aan het ondermijnen. In Hongarije is de corruptie met Europees geld tien keer zo groot als in het tweede land op de lijst. Dat betekent dat heel belangrijke Europese principes van rechterlijke onafhankelijkheid op dit moment op de tocht staan.\"  \n  \nNu gaat het om nieuwe wetgeving. Die is nog niet gebruikt, toch?  \n  \n\"Dat klopt. Sinds 1 januari is er wetgeving van kracht die de rechtsstaat aan het budget koppelt [het zogenoemde conditionaliteitsbeginsel - SA]. Maar in een politieke deal is afgesproken dat die wetgeving pas wordt gebruikt als het Hof van Justitie heeft gezegd dat het goed is.\"  \n  \nWaarom komt het Hof nu pas daarover bijeen?  \n  \n\"Je moet niet pas zeggen, maar al. Dit is voor het Hof exceptioneel snel. Normaal gesproken duurt het meer dan een jaar voordat je überhaupt bij het gerecht terechtkomt. Het is des te bijzonderder omdat nu het hele gerecht bijeen is. Normaal komt een zaak bij een panel van 7 rechters. Nu zijn er 27 rechters. Dat gebeurt alleen in zeldzame gevallen, bijvoorbeeld bij de brexit. Dat het zo snel gaat en dat ze met zijn allen zijn betekent dat het Hof er extreem veel waarde aan hecht.\"  \n  \nWaarom moest de nieuwe wet er komen?  \n  \n\"Volgens Brussel is de enige manier om politici te overtuigen dat ze zich aan de regels moeten houden ze in hun beurs te pakken. De ondertoon is: je hoeft het niet met ons juridisch eens te zijn, maar dit is de wet. Wil je die niet, dan krijg je geen geld. Je kunt niet alleen de lusten hebben en niet de lasten.\"  \n  \nTerwijl Polen en Hongarije zeggen: het is helemaal niet duidelijk wat de rechtsstaat precies is?  \n  \n\"Ja. Nu is duidelijk genoeg wat de rechtsstaat is. In deze zitting hebben 3 Europese instellingen en 10 landen allemaal gezegd dat het voor hen geen probleem is om dit juridisch specifiek genoeg te vinden.\"  \n  \nHebben Polen en Hongarije helemaal geen punt?  \n  \n\"Ik zie dat het Hof veel vragen heeft over hoe Brussel zal aangeven waar de EU wel tegen gaat optreden en waartegen niet. Maar ik zie dat juist als voordelig voor de rechtsstaat, want die duidelijkheid werkt natuurlijk twee kanten op. Zo wordt deze regel zo specifiek en voorspelbaar mogelijk. Ik denk dat het erg in het belang is van duidelijkheid voor iedereen dat de allerhoogste rechter in Europa zijn fiat geeft en verduidelijkt binnen welke kaders dit moet worden toegepast.\"  \n  \nOp dit moment hebben Polen en Hongarije het geld dat ze van Brussel zouden krijgen, uit het coronaherstelfonds, nog niet ontvangen. Als het conditionaliteitsbeginsel nog niet is gebruikt, hoe kan dat dan?  \n  \n\"De gelden uit het coronaherstelfonds worden gezien als investeringen. Daarbij geldt een ander mechanisme, de zogeheten landenspecifieke aanbevelingen. De redenering daarachter luidt, simpel vertaald: het is niet veilig ergens te investeren als je niet weet wat er gebeurt als je een geschil krijgt met een vriendje van het regime, of je dan nog wel toegang krijgt tot een onafhankelijke rechter. Maar wat er nu op het spel staat, voor Polen en Hongarije, is hun hele EU-budget. Dat is vele malen groter dan het coronageld.\"  \n  \nHoe gek is het dat hetzelfde Polen dat vorige week nog vond dat EU-recht niet altijd geldt, deze week steun zoekt bij het Europese Hof?  \n  \n\"Daar zit een enorme spanning en de voorzitter van het Hof heeft er ook kritische vragen over gesteld.\"","intensity":0,"negativity":0,"cluster_id":14,"similar_texts":"text172"},{"id":"5","publisher":"Algemeen Dagblad","date":"2021-10-13","url":"https://krant.ad.nl/titles/algemeendagblad/7908/publications/26603/articles/1462883/39/1","title":"'Ik waarschuw de hele tijd al voor dit scenario'","text":"### Baanwielrenner Yoeri Havik loopt deelname aan WK mis en is boos op KNWU\n\nToen Yoeri Havik gisterochtend een gemiste oproep had van KNWU- directeur Thorwald Veneberg wist de baanrenner al hoe laat het was. En ja hoor, geen WK. Bam. Na de euforie van de Europese titel vorige week nu het wrange gevoel. Havik zit volgende week met superbenen thuis op de bank als in het Franse Roubaix om de wereldtitels wordt gereden.  \n  \nDe internationale wielrenunie UCI houdt namelijk vast aan de regel dat continentale kampioenen alleen welkom zijn als hun land aan ten minste één wedstrijd uit de Nations Cup heeft deelgenomen. Nederland kan niet aan die eis voldoen. De bond vond dat het afgelopen jaar vanwege corona niet verantwoord om haar renners naar één van die wedstrijden in Hong Kong, Sint-Petersburg en recenter naar het Colombiaanse Cali te sturen.  \n  \nDe bond heeft geprobeerd, onder meer via de nieuwe voorzitter Wouter Bos, om dispensatie te krijgen. Maar de UCI maakt alleen een uitzondering voor de individuele nummers. Topsprinters Harrie Lavreysen en Jeffrey Hoogland zijn er daarom gewoon bij. Havik, die niet uitkomt op een individueel onderdeel, is samen met Kyra Lamberink van de sprintploeg, het grootste slachtoffer. ,,Ongelofelijk, voor dit scenario waarschuw ik de hele tijd al.\"  \n  \nHavik wist, net als de bond, dat deelnemen aan het WK zonder aanwezigheid op de genoemde Nations Cup-wedstrijden niet mocht. Vrijwel alle andere landen, op Australië en Nieuw-Zeeland na, stuurden alsnog iemand. ,,Daarom heb ik ook gezegd: stuur mij nou maar. Dan zijn we in ieder geval zeker. Ik vond het risico om daar corona te krijgen niet groter dan hier in Nederland. Maar er is niet naar mij geluisterd. Het besluit was: we gaan niet. Punt. Luister, ik ben totaal geen virusontkenner ofzo. Maar precies omdat ik wilde voorkomen wat er nu gebeurt, wilde ik het 'risico' wel nemen'', legt Havik uit.  \n  \nToch leek het alsnog goed te komen. Havik begreep van de KNWU voor het EK dat een Europese titel alsnog voldoende was voor plaatsing van het WK. ,,Dus toen wij zaterdag Europees kampioen werden, ging het dak eraf. Vanwege die titel en omdat ik dacht dat daarmee ook het WK binnen was. Totdat Thorwald mij dus belde dat het tóch niet kon. Tsja, eerst maakt de KNWU mij lekker en dan dit. Tweeënhalve dag was ik in de gloria. Nu zit ik even in zak en as. Ik ben inmiddels 30, hè. Zoveel kansen op een wereldtitel krijg je niet. Ik ben in de vorm van mijn leven, man.''  \n  \nVeneberg reageert namens de KNWU. ,,Ik snap de frustratie van een topsporter die een groot toernooi mist heel goed,'' zegt hij.\n\nHalsoverkop naar huis\n\nOver de gemiste Nations Cup-wedstrijden: ,,Wij zijn verantwoordelijk voor de gezondheid van de sporters. Neem Colombia, daar is ook een BMX-wedstrijd geweest waar de corona-zaken gewoon niet goed voor elkaar waren. Er zijn zelfs mensen halsoverkop naar huis gegaan. Moeten wij dan, terwijl we er niet achter staan, zeggen: hup, we sturen gewoon iemand die kant op en zien het verder wel? Stel er raakt een sporter ernstig ziek, dan moet ik zijn of haar ouders bellen, hè.''  \n  \nOver de onjuiste informatie richting Havik, zegt Veneberg: ,,Wij hebben in eerste instantie een incomplete mail ontvangen van de UCI. Op basis van die informatie hebben we Youri gezegd dat een Europese titel afdoende was. Later kregen we een verbeterde versie waaruit bleek dat het niet zo was. En nee, ze zijn niet coulant en geven zelfs toe dat het arbitrair is.''  \n  \nHavik koopt er allemaal niets meer voor. In het aanspannen van een rechtszaak ziet de bond geen heil. ,,Ik heb even geen zin meer om te trainen nu'', zegt Havik. ,,Mijn leven gaat ook weer verder, hoor. Ik ga nog wel nagenieten van mijn Europese titel, maar deze gemiste kans doet gewoon veel pijn.''","intensity":0,"negativity":0,"cluster_id":33,"similar_texts":"text285"},{"id":"6","publisher":"De Telegraaf","date":"2021-10-13","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/35723b87c0001c90a471abb27abc857b/web/OPS/cciobjects.json&hash=ee3e1c945d7bad356da0#/pages/4","title":"’AIVD en MIVD moeten zorgvuldiger info delen’","text":"’AIVD en MIVD moeten zorgvuldiger info delen’\n\nToezichthouder na onderzoek: \n\nDen Haag De AIVD en MIVD moeten zorgvuldiger werken als ze informatie verstrekken aan landen met een ’verhoogd risicoprofiel’. Het beleid moet beter worden uitgewerkt en de werkwijze aangescherpt, zegt de toezichthouder CTIVD na onderzoek. \n\nBij beide diensten werden fouten gemaakt bij het delen van informatie met buitenlandse diensten in landen waar zorgen zijn over bijvoorbeeld de mensenrechten. De CTIVD deed onderzoek naar gegevensuitwisselingen van zowel de AIVD als de MIVD tussen september 2019 en maart 2020. In totaal zijn tientallen voorbeelden onder de loep genomen.\n\nDe CTIVD vraagt het demissionaire kabinet om binnen drie maanden met een plan te komen om de werkwijze te verbeteren.","intensity":0,"negativity":0,"cluster_id":52,"similar_texts":"text616"},{"id":"7","publisher":"De Telegraaf","date":"2021-10-13","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/35723b87c0001c90a471abb27abc857b/web/OPS/cciobjects.json&hash=b236799165fbfe1a17e6#/pages/46-47","title":"’Drillrapvete Pier was doelbewust’","text":"’Drillrapvete Pier was doelbewust’\n\nDe messen werden in de vuilnisbak gevonden.\n\nfoto Dick Teske\n\nOM eist 13 jaar na dodelijke steekpartij\n\ndoor Lieke Jongbloed\n\nDen Haag Het Openbaar Ministerie (OM) heeft dinsdag 13 jaar cel wegens doodslag op klaarlichte dag op een overvolle boulevard van Scheveningen een signaal af willen geven over het gebruik van geweld in de drillrapscene.\n\nDe twee 21-jarige verdachten, Darryl L. en Roan W. uit Amsterdam, hoorden de eis zwijgend aan. De twee zouden zich volgens de officier schuldig hebben gemaakt aan doodslag door op de Pier op 10 augustus 2020 de 19-jarige Cennesthon ’Chuchu’ Janga te hebben neergestoken.\n\nRuzie \n\n„De verdachten hebben doelbewust een situatie opgezocht waarin een ruzie geregeld zou worden. \n\nEen ruzie tussen twee drillrappers in een scene waarin geweld wordt verheerlijkt. Waarin punten worden gescoord voor het plegen van geweld tegen je vijanden. Waarin het gebruik van vuurwapens en grote messen kennelijk heel normaal wordt gevonden”, zei de officier tijdens de zitting. \n\n„Bovendien was het een prachtige zomerse dag en zijn veel mensen ongewild getuige geweest van de chaos. Ze hebben het beeld gezien van het slachtoffer dat onderaan de trap vocht voor zijn leven.” Met deze woorden zette de officier haar eis van 13 jaar kracht bij. \n\nZe gaf ook aan dat doorgaans voor doodslag straffen tussen de 8 en 12 jaar worden geëist.De steekpartij was een dramatisch hoogtepunt van een ruzie tussen twee rivaliserende drillrapformaties uit Rotterdam en Amsterdam. \n\n„Maar het slachtoffer maakte geen deel uit van deze drillrap-groep”, gaf de officier nog mee. Iets dat een dag eerder ook door de familie van het slachtoffer was aangestipt.\n\nDe advocaat van Roan W. gaf aan dat er geen enkel bewijs was dat zijn cliënt een mes had gebruikt die dag. „En het mes dat aan hem wordt toegewezen heeft geen dodelijke verwonding veroorzaakt.” \n\nW. zelf verklaarde in zijn laatste woord dat die dag ook de ergste in zijn leven was.” Hij kreeg dinsdag van de officier nog een verwijt naar zijn hoofd. Hij zou op maandag in zijn cel kwetsende teksten op de muur hebben geschreven verwijzend naar deze zaak. Ook dit ontkende hij.\n\nVerdedigen\n\nDarryl L. zou zich hebben willen verdedigen op een aanval vanuit een grote groep Rotterdammers, zo stelde zijn raadsman. \n\n„En dat hij met messen rondliep wil niet zeggen dat hij heeft gestoken.”\n\nUitspraak: 4 november. \n\n’Geweld in raps wordt verheerlijkt’","intensity":0,"negativity":0,"cluster_id":46,"similar_texts":"text606"},{"id":"8","publisher":"De Telegraaf","date":"2021-10-13","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/35723b87c0001c90a471abb27abc857b/web/OPS/cciobjects.json&hash=9bc08c6db1218f65c1f7#/pages/10","title":"’Emotioneel maar ook fantastisch...’","text":"’Emotioneel maar ook fantastisch...’\n\nEen groot gezelschap, onder wie prinses Margriet (tweede van rechts) en twintig nabestaanden, staat in Almere stil bij de zeven omgekomen bemanningsleden van de Britse bommenwerper. \n\nFoto’s Aldo Allessie\n\nOnderzoeker Johan Graas bij de bronzen piloot op het motorblok. \n\n❮❯\n\nIndrukwekkend eerbetoon bommenwerper\n\ndoor Chris Ververs\n\nAlmere In het bijzijn van twintig nabestaanden zijn dinsdagmiddag de zeven bemanningsleden van de Britse bommenwerper Short Stirling BK716 herdacht. In het Bos der Onverzettelijken in Almere onthulde prinses Margriet het standbeeld Rise, werden kransen gelegd, vlaggen gehesen en tranen gelaten.\n\n„Ga je me weer laten huilen?”, zegt de Canadese Fiona Williams als we haar na de herdenking om een reactie vragen. De Canadese is een nichtje van Harry Gregory Farrrington, een van de officieren aan boord van de bommenwerper die op 30 maart 1943 boven het huidige Markermeer door Duitsers werd neergehaald. \n\nGedicht\n\nDe plechtigheid heeft Fiona aangegrepen. Dat er in een ver land als Nederland zo wordt stilgestaan bij de gebeurtenissen uit de Tweede Wereldoorlog overmant haar met emoties. Dat een meisje van elf een gedicht voordraagt over de bommenwerper waarin haar oom 78 jaar geleden het leven liet, doet haar beseffen dat Canadese kinderen nog heel wat te leren hebben. „Die geschiedenis moet levend blijven, daar ga ik me thuis ook meer voor inzetten”, zegt ze. \n\nFiona is een van de twintig nabestaanden die in een grote witte tent in Almere aanwezig zijn bij de herdenking van de bommenwerper BK716. Ook de burgemeester, een wethouder, commissaris van de koning en de directeur-generaal van het ministerie van Binnenlandse Zaken en Koninkrijksrelaties spreken. \n\n„We vonden de resten van jullie familie; onze helden”, zegt commissaris van de koning Leen Verbeek terwijl hij de nabestaanden aankijkt. „Zij staan symbool voor anderen die stierven voor onze vrijheid.” \n\nTot drie keer toe worden de namen van de bemanningsleden genoemd. Als hun leeftijden door de tent klinken, blijft het stil. Het besef dat geen van hen ouder dan dertig jaar is geworden, lijkt nog eens extra tot de aanwezigen door te dringen. Toch zijn het de woorden van de 11-jarige scholiere Stella van Velzen die voor kippenvel zorgen. Haar gedicht Gevangen maakt diepe indruk. „Gevangen in de Short Stirling. Een moment gebeurt er niets. Dan vallen we.” De woorden dreunen harder na dan de toch al imponerende twee minuten stilte die kort daarvoor werd gehouden. \n\nRichard Shrubsall (78) moest nog geboren worden toen zijn vader met de bommenwerper ten onder ging. Hij is zeer te spreken over de ceremonie. „Het was emotioneel, maar ook fantastisch... We zijn hier sinds zondag en iedereen is zo geweldig geweest. Ik heb de Nederlanders altijd al leuk gevonden, maar dit was overweldigend. De Nederlanders zijn goud!”\n\nVoor Johan Graas is het allemaal wat onwerkelijk. Het was de onderzoeker van de Aircraft Recovery Group 1940-45 die het vliegtuig uiteindelijk identificeerde en de nabestaanden opspoorde. Wat begon met een opgevist stuk aluminium in 2008, eindigt nu dus met groot ceremonieel waarbij hoogwaardigheidsbekleders, veteranen en nabestaanden een laatste groet brengen aan zeven jonge mannen die stierven tijdens de Tweede Wereldoorlog. \n\nBronzen piloot\n\n„Dat dit het gevolg is... Ik ben verbaasd dat er zoveel nabestaanden zijn overgekomen. En dan dit beeld”, knikt hij richting de bronzen piloot, gezeten op het motorblok van de Short Stirling. „Dat is toch fantastisch? Dit motiveert me alleen nog maar meer. Ik hou niet op. Ik ga door met het opsporen van vliegtuigwrakken!”\n\n’We vonden de resten van jullie familie; onze helden’","intensity":1,"negativity":1,"cluster_id":30,"similar_texts":"text349"},{"id":"9","publisher":"De Telegraaf","date":"2021-10-13","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/35723b87c0001c90a471abb27abc857b/web/OPS/cciobjects.json&hash=38d2630a9c43d83001c2#/pages/12","title":"’Maak haalbaar plan Boijmans’","text":"’Maak haalbaar plan Boijmans’\n\nHet museum Boijmans loopt tegen de zoveelste tegenvaller aan rondom de verbouwingsplannen.\n\nfoto ANP/hh\n\ndoor Maarten Ritman\n\nROTTERDAM De zoveelste tegenvaller in de verbouwplannen voor museum Boijmans van Beuningen is Leefbaar Rotterdam in het verkeerde keelgat geschoten. De partij eist opheldering van het stadsbestuur en wil een nieuw, maar vooral haalbaar plan.\n\nDe plannen voor een volledig nieuw museum zijn er, het geld alleen niet. Eind vorige maand moest het college van burgemeester en wethouders weer een teleurstelling delen, bij de verkenning van de haalbaarheid van het ambitiescenario kwam naar buiten dat een zeker lijkende deal niet doorgaat.\n\nEr zou een nieuw paviljoen moeten komen op het parkeerterrein van drie villa’s aan de Westersingel. Het moest een nieuwe ingang vanaf het park vormen. Een klus goed voor een slordige veertig miljoen euro. Alleen komen de gemeente en de eigenaar er niet uit. \n\n„Het nieuws van een deal werd eerst bekend gemaakt en vervolgens lukken de onderhandelingen niet”, verzucht Leefbaar Rotterdam raadslid Geert Koster. „Dit is de zoveelste fuck up, dat er een keertje iets misgaat kan maar dit is de derde blunder.”\n\nRenovatie\n\nRotterdam kwam er eerder al niet uit met stichting Droom en Daad die tientallen miljoenen in de renovatie wilde pompen. Door de nieuwe tegenvaller lijkt het huidige ontwerp al niet meer haalbaar. Daarom heeft Koster een interpellatiedebat aangevraagd.\n\nHij wil ingaan op ’zowel de inhoudelijke kant van deze zaak als op de regie vanuit de gemeente inzake dit dossier’.\n\n’Fata morgana’\n\nDoordat de ambities onveranderd hoog blijven maar het geld maar uitblijft lijkt de dure verbouwing ’een fata morgana te worden’ meent Koster. Dat er telkens nieuwe zaken bij worden gehaald vanuit het museum kan er bij hem ook niet in.\n\n„Eerst was er een kenniscentrum bij bedacht, dat is geschrapt vanwege de kosten maar is er nu weer ingestopt omdat het museum het zo belangrijk vindt. \n\nOok moet er een tunnel komen dwars door het park om de kunst van andere musea veilig te vervoeren. Ik snap dat het museum dat fijn vindt maar het is gewoon megalomaan. Het museum is een soort rupsje-nooit-genoeg aan het worden.”\n\nDaarom wil hij een verantwoordingsdebat met de betrokken wethouders. Ook om te horen of er geen alternatief in de maak is zoals hijzelf voor staat. „Maak een haalbaar en betaalbaar plan!” \n\n’Dat er keer iets misgaat kan, maar dit is derde blunder’","intensity":0,"negativity":0,"cluster_id":31,"similar_texts":"text462"},{"id":"10","publisher":"De Telegraaf","date":"2021-10-13","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/35723b87c0001c90a471abb27abc857b/web/OPS/cciobjects.json&hash=6ceab358d1026ba57463#/pages/48-49","title":"’Opheldering over Boijmans’","text":"’Opheldering over Boijmans’\n\nHet glimmende depot van Boijmans valt meer op dan het museum zelf.\n\nfoto ANP/HH\n\nLeefbaar Rotterdam wil haalbaar en betaalbaar plan\n\ndoor Maarten Ritman\n\nROTTERDAM De zoveelste tegenvaller in de verbouwplannen voor museum Boijmans van Beuningen is Leefbaar Rotterdam in het verkeerde keelgat geschoten. De partij eist opheldering van het stadsbestuur en wil een nieuw, maar vooral haalbaar plan.\n\nDe plannen voor een volledig nieuw museum zijn er, het geld alleen niet. Eind vorige maand moest het college van burgemeester en wethouders weer een teleurstelling delen, bij de verkenning van de haalbaarheid van het ambitiescenario kwam naar buiten dat een zeker lijkende deal niet doorgaat.\n\nEr zou een nieuw paviljoen moeten komen op het parkeerterrein van drie villa’s aan de Westersingel. Het moest een nieuwe ingang vanaf het park vormen. Een klus goed voor een slordige veertig miljoen euro. Alleen komen de gemeente en de eigenaar er niet uit.\n\n„Het nieuws van een deal werd eerst bekend gemaakt en vervolgens lukken de onderhandelingen niet”, verzucht Leefbaar Rotterdam raadslid Geert Koster. „Dit is de zoveelste fuck up, dat er een keertje iets misgaat kan maar dit is de derde blunder.”\n\nRotterdam kwam er eerder al niet uit met stichting Droom en Daad die tientallen miljoenen in de renovatie wilde pompen. Door de nieuwe tegenvaller lijkt het huidige ontwerp al niet meer haalbaar. Daarom heeft Koster een interpellatiedebat aangevraagd.\n\nHij wil ingaan op ’zowel de inhoudelijke kant van deze zaak als op de regie vanuit de gemeente inzake dit dossier’.\n\nDoordat de ambities onveranderd hoog blijven maar het geld maar uitblijft lijkt de dure verbouwing ’een fata morgana te worden’ meent Koster. Dat er telkens nieuwe zaken bij worden gehaald vanuit het museum kan er bij hem ook niet in.\n\n„Eerst was er een kenniscentrum bij bedacht, dat is geschrapt vanwege de kosten maar is er nu weer ingestopt omdat het museum het zo belangrijk vindt. Ook moet er een ondergrondse tunnel komen dwars door het park om de kunst van andere musea veilig te vervoeren. Ik snap dat het museum dat fijn vindt maar het is gewoon megalomaan. Het museum is een soort rupsje nooit genoeg aan het worden.”\n\nDaarom wil hij een verantwoordingsdebat met de betrokken wethouders. Ook om te horen of er geen alternatief in de maak is zoals hijzelf voor staat. „Maak een haalbaar en betaalbaar plan!”","intensity":0,"negativity":0,"cluster_id":31,"similar_texts":"text268"},{"id":"11","publisher":"De Telegraaf","date":"2021-10-13","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/35723b87c0001c90a471abb27abc857b/web/OPS/cciobjects.json&hash=914a143165cc482776e5#/pages/26","title":"’Prijs komt ook ons bedrijf toe’","text":"’Prijs komt ook ons bedrijf toe’\n\nZakenvrouw Marinka Nooteboom met verkeersminister Barbara Visser.\n\nNieuwe Zakenvouw Marinka Nooteboom tussen haar voorgangsters Vivienne van Eijkelenborg (2016) (l.), Mireille Kaptein (2019), jurylid Annemarie Jorritsma en Annick van de Geest (1987) (r.)\n\nV.l.n.r. jong talent Paulien Wesselink (O My Bag), Thecla Bodewes (2011), advocate Marrie de Gaay Fortman, grootmeesteres Bibi van Zuylen.\n\nZakenvrouw van 2017, Elske Doets (derde van r.) tussen de Young Ladies van haar academie, Iva lammers (l.) Deniz Göktas, Jip ten Held, Kiki Scholts, Maja Keuver en Marbel Diderik.\n\nV.l.n.r. Zakenvrouwen Ilja van Haaren (2002), Irene Schreuder (1993), Marlies van Wijhe (2010) en Huis-ter-Duindirectrice Marianne Noorlander.\n\nFOTO’S Michel van Bergen\n\nDe drie commissarissen van Nooteboom: Maurice Geraets, Ron Deelen en Frans Maarse.\n\n❮❯\n\nAnderhalf jaar heeft directeur Marinka Nooteboom van Nooteboom Trailers moeten wachten tot ze kon worden geïnstalleerd als Zakenvrouw van het Jaar. Maandag was het eindelijk zo ver.\n\nIn De Hallen in Amsterdam ontving ze van minister Barbara Visser (Infrastuctuur) de felbegeerde Prix Veuve Clicquot.\n\nDoor corona kon de feestelijke plechtigheid in 2020 niet doorgaan en moest zij dit jaar van maart naar oktober worden doorgeschoven. De enige die er baat bij had, was Zakenvrouw van 2019 Mireille Kaptein want haar ambtstermijn liep noodgedwongen nog anderhalf jaar door. „Maar heel veel zakenvrouw-activiteiten waren er niet hoor”, lachte de directeur van zuivelbedrijf Kaptein.\n\nMarinka Nooteboom kon op het podiumhaar tranen niet bedwingen toen ze haar familie, onder wie haar vader en voorganger Henk Nooteboom en diverse personeelsleden van haar opleggersfirma in de zaal zag zitten. „De prijs komt ook ons bedrijf toe”, sprak ze met een brok in de keel. Omdat 2021 al bijna voorbij is, wordt ze Zakenvrouw van 2022.\n\nHét gesprek van de avond was het vrouwenquotum in de leiding van beursgenoteerde bedrijven, waarmee de Eerste Kamer is akkoord gegaan. „Het werd tijd”, verzuchte juryvoorzitter Annemarie Jorritsma. Dat vond ook advocate en commissaris bij De Nederlandsche Bank Marry de Gaay Fortman, die zich met de ’kaartenbak’ Topvrouwen.nl jarenlang heeft ingespannen voor dit doel. „Maar met dat quotum ben je er nog niet”, zei Marinka. „Wat dacht je van de kinderopvang...?”\n\nSommige Zakenvrouwen, zoals reisonderneemster Elske Doets (2017) en verfmagnate Marlies van Wijhe (2010) zien echter niks in het quotum. „Vrouwen moeten op eigen kracht de top bereiken.” Ondanks de vrouwelijke ceo is er bij Koninklijke Nooteboom nog werk te verrichten op dat gebied. De drie commissarissen, onder wie directeur Maurice Geraets van NXP Nederland in wiens fabrieken de productie is opgevoerd om de wereldwijde chipsschaarste op te vangen, zijn allemaal man.","intensity":0,"negativity":0,"cluster_id":32,"similar_texts":"text55"},{"id":"12","publisher":"De Telegraaf","date":"2021-10-13","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/35723b87c0001c90a471abb27abc857b/web/OPS/cciobjects.json&hash=2f4e9389816219b84a91#/pages/40-41","title":"’Verder’ van Simone Kleinsma mist rauwe rand","text":"’Verder’ van Simone Kleinsma mist rauwe rand\n\nSimone Kleinsma lijkt de emoties uit de weg te gaan.\n\nFoto Roy Beusker\n\nWat: muziektheater\n\nSpel: Simone Kleinsma\n\nTekst: Frank Houtappels\n\nRegie: Ruut Weissman\n\nMuziek: Menno Theunissen, Maria Martinez Payà \n\nInfo: simonekleinsma.nl \n\nRouwen is een complex proces. Wanneer ga je bijvoorbeeld je verjaardag weer vieren nadat je je partner in een oogwenk bent verloren, en je nog half in shock verkeert? Simone Kleinsma vertelt in haar nieuwe voorstelling Verder hoe ze na de dood van haar man Guus Verstraete, heeft moeten leren hoe je alleen verder gaat. En vooral: hoe je jezelf terug vindt.\n\nNa haar succesvolle shows Songs from the heart, Simone’s songbook en Simone! begeeft ze zich met Verder op een ’nieuw, persoonlijker pad’. Tenminste, zo wordt de voorstelling aangekondigd. Het is niet de bedoeling om te gaan snotteren, liet ze in een interview weten. Dat is begrijpelijk. Je moet het wel aankunnen om een kwetsbaar onderwerp als verlies centraal te stellen. Maar het kan ook niet de bedoeling zijn dat je je emoties uit de weg gaat. En dat is wel wat er gebeurt in de voorstelling Verder. Echt dichtbij zichzelf (en het publiek) komt Kleinsma niet.\n\nOm een nieuw begin te kunnen maken, zul je eerst moeten opruimen. Zowel in je huis als in je hoofd, is het motto van deze show. En dit vormt ook de rode draad in de korte, wat afstandelijke anekdotes tussen het muzikale repertoire door. Simone vraagt zich af wat weg kan, wat ze wil houden, waar ze nog over twijfelt. Een camera bijvoorbeeld. Zelf heeft ze er niets mee, maar voor haar man was het zijn favoriete verzamelobject. Wat doe je daar dan mee?\n\nDuidelijk meer op haar gemak voelt ze zich in het muzikale deel. Voor Verder zijn er bestaande nummers bewerkt en nieuwe liedjes gemaakt door onder meer Thomas Acda en Henny Vrienten. Goed in het gehoor liggende chansons, perfect uitgevoerd door Kleinsma zelf, pianist Menno Theunissen en percussioniste Maria Martinez Payà. \n\nSpeels en temperamentvol is de wisselwerking tussen Simone en Maria, vooral wanneer ze zich samen al zingend op slagwerk begeleiden. Nieuwe nummers als In de wolken (tekst: André Breedland, muziek: Theo Nijland) en ouder repertoire als De lucht zit nog vol dagen (Gerard van Maasakkers) raken in woorden, maar worden te gelikt uitgevoerd om daadwerkelijk te ontroeren. Net als Mij kan niets gebeuren (tekst: Paul van Vliet, muziek: David Middelhoff) en Dans je mee met mij (Noa) op zichzelf mooie nummers zijn. Als geheel is Verder onderhoudend, maar de show mist de rauwe randjes die ervoor zorgen dat je echt geraakt wordt.\n\nMaaike Staffhorst  \n\n\nMuzikaal meer op gemak","intensity":0,"negativity":0,"cluster_id":28,"similar_texts":"text260"},{"id":"13","publisher":"Trouw","date":"2021-10-12","url":"https://krant.trouw.nl/titles/trouw/8321/publications/1378/articles/1462170/3/3","title":"2,25 procent loonsverhoging","text":"Onderwijsbonden en werkgevers zijn het na lang onderhandelen eens geworden over een loonsverhoging in het basisonderwijs. Alle medewerkers in het primair onderwijs krijgen dit jaar met terugwerkende kracht vanaf 1 januari 2,25 procent erbij, maakte de Algemene Onderwijsbond (AOb) bekend. In december wordt de eindejaarsuitkering eenmalig verhoogd van 6,3 naar 6,5 procent. Deze nieuwe cao loopt maar tot eind december van dit jaar.","intensity":0,"negativity":0,"cluster_id":54,"similar_texts":"text662"},{"id":"14","publisher":"Trouw","date":"2021-10-12","url":"https://krant.trouw.nl/titles/trouw/8321/publications/1378/articles/1462170/6/1","title":"2100 Afghanen mogen komen, tienduizenden anderen niet","text":"Het demissionaire kabinet spant zich in om in ieder geval zo'n 2100 Afghanen en Nederlanders vanuit Afghanistan naar Nederland te halen. Dat schrijven de drie verantwoordelijke bewindslieden in een brief aan de Tweede Kamer. Veel van de tienduizenden Afghanen die hun hulpkreten naar de speciaal daarvoor bedoelde mailbox van het ministerie van buitenlandse zaken stuurden, zullen hoogstwaarschijnlijk niet worden geëvacueerd.  \n  \nNadat de luchthaven van Kaboel eind augustus noodgedwongen de deuren moest sluiten, stroomde de mailbox van het ministerie vol met tienduizenden mails. 35.000 van die mails hadden betrekking op de motie van D66-Kamerlid Salima Belhaj. Die motie roept het kabinet op om naast tolken ook andere Afghanen te evacueren die voor de Nederlandse krijgsmacht hebben gewerkt.  \n  \nOmdat de informatie in de mails vaak onvolledig is en de identiteit van de verzenders niet altijd kan worden vastgesteld, ziet het ernaar uit dat veel mails niet zullen leiden tot evacuatie. Hoeveel mensen tevergeefs mailden, is niet duidelijk. Wel rept Buitenlandse Zaken inmiddels van 20.000 unieke mailadressen.  \n  \nMeer hoop is er voor de mensen die vóór het sluiten van het vliegveld in Kaboel al in beeld waren. Het kabinet zegt zich te willen inspannen voor deze mensen, die in augustus tijdens de evacuatie het vliegveld niet op tijd bereikten. Rond 300 Nederlanders zitten vast in Afghanistan; gisteravond kwam een vlucht met 43 Nederlanders aan in Qatar. Ook 330 tolken en Afghanen die door hun werk ernstig gevaar lopen komen in aanmerking voor evacuatie. Daarnaast zijn nog eens 100 personen in beeld die voor een politie- of internationale missie hebben gewerkt, en 120 Afghanen die vallen onder de motie-Belhaj.  \n  \nEen speciale inspanning wil het kabinet ook leveren voor nog eens 1300 Afghanen. Of zij in het vizier kwamen door te mailen naar de overvolle mailbox, of op een andere manier op de nieuwe lijst terecht zijn gekomen, is niet duidelijk. Het gaat in ieder geval om 800 Afghanen en hun gezinnen die gewerkt hebben voor een ontwikkelingsproject dat gefinancierd is door de ministeries buitenlandse zaken en buitenlandse handel en ontwikkelingssamenwerking. De Nederlandse ngo's waarmee ze samenwerkten, kunnen ze aandragen. Wel komen alleen Afghanen in aanmerking die minstens een jaar voor het project hebben gewerkt (sinds 1 januari 2018) en die een publieke functie hadden.  \n  \nOok vijfhonderd Afghanen die voor Defensie of een Europese politiemissie hebben gewerkt, komen in aanmerking voor evacuatie. Hier zouden in theorie ook tolken tussen kunnen zitten. Voor de Tweede Kamer een gevoelig punt, omdat Kamerleden al vanaf juni het kabinet verzochten Afghaanse tolken zo snel mogelijk in veiligheid te brengen.  \n  \nWanneer deze in totaal 2100 personen in veiligheid gebracht kunnen worden, is moeilijk te zeggen. Minister Ben Knapen van buitenlandse zaken noemt het 'buitengewoon lastig nu mensen op te halen'. Hij hoopt dat het vliegveld in Kaboel de komende weken vaker open zal gaan. Afghanen die het land willen verlaten, moeten dan nog wel van de Taliban toestemming krijgen, benadrukt hij.  \n  \nSalima Belhaj noemt het fijn dat veel acuut bedreigde Afghanen alsnog in veiligheid worden gebracht. 'Belangrijk is dat álle personen onder motie-Belhaj (die nu niet geëvacueerd kunnen worden) asiel kunnen krijgen', schreef ze op Twitter.","intensity":0,"negativity":0,"cluster_id":50,"similar_texts":"text657"},{"id":"15","publisher":"De Telegraaf","date":"2021-10-12","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/5448a9027989e54720aca2e944d0522e/web/OPS/cciobjects.json&hash=4d37aef1f620dd27782c#/pages/22-23","title":"ABN Amro past top weer eens aan","text":"ABN Amro past top weer eens aan\n\nVier bestuurders weg en één divisie minder bij ABN Amro.\n\nFoto \n\nANP/HH\n\n5 Vragen\n\nBij ABN Amro gaat opnieuw de bezem door de bestuurskamer. De bestuurders van vier divisies zijn vertrokken, en twee onderdelen van de bank worden samengevoegd tot één.\n\n1 Wat is ABN Amro van plan?\n\nDe bank, nog steeds voor meer dan de helft in staatshanden, wil de organisatie verder versimpelen. Grootste wijziging is het samenvoegen van de divisie voor consumenten met die voor klanten uit het midden- en kleinbedrijf. Deze Retail Bank respectievelijk Commercial Bank worden nu de divisie Personal & Business Banking. De overige twee divisies krijgen vooral een nieuwe naam. De Private Bank heet nu Wealth Management. De naam van de zakenbank wordt ingekort tot Corporate Bank.\n\n2 Wat ga ik daar als klant van merken?\n\nNiet direct heel veel. De vorig jaar aangetreden ceo Robert Swaak verwacht dat de ’radicale vereenvoudiging’ van de structuur beter past bij de ambities van ABN Amro. Swaak wil een ’toekomstbestendige digitale bank’ neerzetten, met een ’sterke klantrelatie’ en duurzaamheid als speerpunten. „Dankzij onze vertrouwensrelatie zijn we in staat om er voor klanten te zijn bij alle belangrijke financiële stappen in hun leven en om onze business winstgevend te laten groeien in aantrekkelijke klantsegmenten in Noordwest-Europa”, aldus Swaak in een persbericht.\n\n3 Leidt dit weer tot nieuwe ontslagen?\n\nIn november meldde ABN Amro al een nieuwe reductie van 2800 arbeidsplekken, de sluiting van nog meer filialen en zelfs de verkoop van het hoofdkantoor aan de Zuidas. Daphne de Kluis vertrok onlangs al als ceo van de mkb-divisie. Maandag maakte ABN Amro ook het vertrek bekend van Pieter van Mierlo, Frans van der Horst en Rutger van Nouhuijs, de ceo’s van respectievelijk de divisies voor vermogende, particuliere en grootzakelijke klanten. Vooral het vertrek van Van Nouhuijs is pikant. Hij was in 2009 juist bij RBS weggelokt om de internationale zakenbank van het genationaliseerde ABN Amro te herbouwen. Maar al snel bleek dat ABN Amro met deze risicovolle tak van sport een te grote broek had aangetrokken. Vorig jaar trok Swaak de zakenbank terug op het Europese vasteland.\n\n4 Wat betekent de nieuwe structuur verder?\n\nHet is de zoveelste reorganisatie op reorganisatie bij de roemruchte bank; ooit de grootste van het land, maar al jaren terug ver voorbijgestreefd door ING en Rabobank. Begin 2017 was het al eens bijltjesdag in de top van ABN Amro. Toen moesten diverse bestuurders vertrekken door het samenvoegen van hun divisies. Ook werd de top honderd van de bank verkleind. Dat zorgde voor een soort brain drain. Veel talenten zochten hun heil elders omdat zij krimp voorzagen en hun route naar de top versperd zagen.\n\n5 Is dat erg?\n\nDat is maar net hoe je het bekijkt. Feit is wel dat ABN Amro de laatste jaren meer stappen achteruit dan vooruit zet. ABN Amro drijft voor 80% op de hypotheken die bij de consumentenbank worden afgesloten. Initiatieven om op de zakelijke kant te groeien werpen amper vruchten af. Op de beurs wordt het aandeel al enige tijd onder de boekwaarde verhandeld, en de afbouw van het staatsbelang is stilgevallen. Vakbonden zeggen nog geen signalen op te vangen van zorgen en onvrede op de werkvloer. Alleen maar reorganisaties om de winst op niveau te houden, wordt een heilloze weg genoemd.\n\n  \nRuben Eg","intensity":0,"negativity":0,"cluster_id":40,"similar_texts":"text593"},{"id":"16","publisher":"De Telegraaf","date":"2021-10-13","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/35723b87c0001c90a471abb27abc857b/web/OPS/cciobjects.json&hash=2bf4892ecc5329c73816#/pages/46-47","title":"ADE barst ’eindelijk’ weer los","text":"ADE barst ’eindelijk’ weer los\n\nVanaf woensdag tot en met zondag is het ADE-feest terug in de stad. \n\nfoto ANP / HH\n\ndoor Bart Wijlaars\n\nAmsterdam Er zal dit jaar geen congres plaatsvinden en clubs, discotheken en andere locaties moeten om middernacht de deuren sluiten. Maar met meer dan 350 evenementen op ruim 140 locaties verspreid over vijf dagen spreken festivaldirecteuren Jan-Willem van de Ven en Meindert Kennis toch van een nagenoeg volwaardig Amsterdam Dance Event. Vanaf woensdag is het eindelijk weer dansen geblazen.\n\nCrisismanagers zou je ze kunnen noemen. Tegen wil en dank. Van de Ven en Kennis namen hun directiestoelen na de editie van 2019 in en staan nu pas voor hun eerste echte ADE, al is het er één zonder het bijbehorende congres. Wat het tweetal eerst van het hart moet is een pluim aan alle locaties, organisatoren en andere mensen die meewerken aan ADE.\n\n,,Dat we hier nu zitten aan de vooravond van een ADE 2021... De dance- en uitgaanssector hebben een ongelooflijke flexibiliteit en veerkracht getoond in wat we gerust uitzonderlijke omstandigheden mogen noemen”, aldus Van de Ven. ,,We hebben uiteindelijk pas na de persconferentie van 14 september de knoop doorgehakt ADE te laten doorgaan dit jaar”, helpt hij in herinnering. ,,Daarmee hebben we niet alleen onszelf vier weken keihard werken bezorgd. Iedereen die meewerkt is van nul naar honderd gegaan op dat moment.” \n\nKennis, nuchter: ,,Het is stressvoller weinig te doen in onzekerheid dan het kneiterdruk te hebben met een haalbaar doel. Binnen de regels moeten we bovendien best een aardig feestje kunnen bouwen.” Want wat overduidelijk geworden is, aldus Van de Ven: ,,Er is behoefte aan dance, aan dansen, uitgaan, aan sociaal contact. Unmute us was het grootste protest sinds jaren. Dat al die mensen daarvoor de straat op zijn gegaan betekent écht iets. Het zegt genoeg dat bijna alle ADE-evenementen uitverkocht zijn. Muziek verbindt en dat hebben veel bezoekers twintig maanden moeten missen.”\n\nDat ADE het dit jaar zonder conferentie moet doen vindt de directie uiteraard jammer. ,,Het was na 14 september praktisch niet haalbaar om nog een volwaardige conferentie op poten te zetten. Ten eerste omdat we nog met allerlei reisrestricties zaten voor de bezoekers uit Amerika en Azië. Ten tweede omdat we de mankracht niet hadden, gezien de focus die het festival eiste.”\n\n’Behoefte aan dance’","intensity":0,"negativity":1,"cluster_id":2,"similar_texts":"text103"},{"id":"17","publisher":"Algemeen Dagblad","date":"2021-10-13","url":"https://krant.ad.nl/titles/algemeendagblad/7908/publications/26603/articles/1462883/34/1","title":"Advocaat tegen Van Marwijk: 2-2","text":"Het duel tussen de Nederlandse bondscoaches Bert van Marwijk (Verenigde Arabische Emiraten) en Dick Advocaat (Irak) is in een gelijkspel geëindigd. In Dubai werd het 2-2. Door het gelijkspel blijft het voor beide coaches, die nog wachten op hun eerste overwinning, erg moeilijk om zich te plaatsen voor het WK van 2022.","intensity":0,"negativity":0,"cluster_id":26,"similar_texts":"text251"},{"id":"18","publisher":"De Telegraaf","date":"2021-10-13","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/35723b87c0001c90a471abb27abc857b/web/OPS/cciobjects.json&hash=74dfffee50ec965be986#/pages/12","title":"Amsterdam massaal aan het dansen","text":"Amsterdam massaal aan het dansen\n\nNa twintig maanden stilzitten mag het uitgaanspubliek weer los op ADE.\n\nFoto’s ANP / HH\n\nDj’s Sunnery James en Ryan Marciano zijn van de partij op het festival. ,,Ieder zichzelf respecterende dj wil draaien op ADE.’’\n\nHet Amsterdam Dance Event kan in 2021 eindelijk weer doorgaan, met aangepaste coronaregels.\n\nFoto \n\nRonald Bakker\n\n❮❯\n\nADE\n\n’Alles op alles om die ruim 350 evenementen uit de grond te stampen’\n\nEr zal dit jaar geen congres plaatsvinden en clubs, discotheken en andere locaties moeten om middernacht de deuren sluiten. Maar met meer dan 350 evenementen op ruim 140 locaties verspreid over vijf dagen spreken festivaldirecteuren Jan-Willem van de Ven en Meindert Kennis toch van een nagenoeg volwaardig Amsterdam Dance Event (ADE). Vanaf vandaag is het eindelijk weer dansen geblazen.\n\nBart Wijlaars\n\nCrisismanagers zou je ze kunnen noemen. Tegen wil en dank. Van de Ven en Kennis namen hun directiestoelen na de editie van 2019 in en staan nu pas voor hun eerste echte ADE, al is het er één zonder het bijbehorende congres. Wat het tweetal eerst van het hart moet is een pluim aan alle locaties, organisatoren en andere mensen die meewerken aan ADE.\n\n„Dat we hier nu zitten aan de vooravond van een ADE 2021... De dance- en uitgaanssector hebben een ongelooflijke flexibiliteit en veerkracht getoond in wat we gerust uitzonderlijke omstandigheden mogen noemen”, aldus Van de Ven. „We hebben uiteindelijk pas na de persconferentie van 14 september de knoop doorgehakt om ADE te laten doorgaan dit jaar”, helpt hij in herinnering. „Daarmee hebben we niet alleen onszelf vier weken keihard werken bezorgd. Iedereen die meewerkt is van nul naar honderd gegaan op dat moment. Tot en met de gemeente aan toe, die de vergunningen moest omzetten van nacht naar dag. Alles op alles om die ruim 350 evenementen uit de grond te stampen.” Niet zonder trots: „Het merendeel was binnen twee weken geregeld.”\n\nKneiterdruk\n\nKennis, nuchter: „Het is stressvoller weinig te doen in onzekerheid dan het kneiterdruk te hebben met een haalbaar doel. Vooral daaraan, de haalbaarheid, schortte het dit jaar vaak. Ik kan me de dag voor de persconferentie van 14 september herinneren. ’s Ochtends dachten we dat het niet door zou gaan, ’s middags van wel en ’s avonds wisten we zeker dat het er niet van zou komen. En kijk nu! En vergeet niet dat we tot aan het hele dansen met Janssen-gedoe óók nog gewoon een fysieke editie aan het plannen waren.”\n\nVan de Ven: „We gaan hier geen politiek verhaal van maken. We nemen de maatregelen zoals ze zijn. Als dat betekent dat we de nachtcultuur naar de dag moeten halen omdat kroegen, clubs en discotheken om twaalf uur moeten sluiten, dan doet deze sector dat.”\n\n„Binnen de regels moeten we bovendien best een aardig feestje kunnen bouwen”, vult Kennis aan. Want wat overduidelijk geworden is, aldus Van de Ven: „Er is behoefte aan dance, aan dansen, uitgaan, aan sociaal contact. Unmute us was het grootste protest sinds jaren. Dat al die mensen daarvoor de straat op zijn gegaan betekent écht iets. Het zegt genoeg dat bijna alle ADE-evenementen uitverkocht zijn. Muziek verbindt en dat hebben veel bezoekers twintig maanden moeten missen.”\n\nDat ADE het dit jaar zonder conferentie moet doen vindt de directie uiteraard jammer. „Het was na 14 september praktisch niet haalbaar om nog een volwaardige conferentie op poten te zetten. Ten eerste omdat we nog met allerlei reisrestricties zaten voor de bezoekers uit Amerika en Azië. Ten tweede omdat we de mankracht niet hadden, gezien de focus die het festival eiste. We moesten keuzes maken.”\n\nTegelijkertijd wil Van de Ven op een bijzondere pilot wijzen aan de conferentiekant van ADE. „Er is geen congres, maar we organiseren wel een panel, wat we ook gaan uitzenden. Stel je een zaal in Felix Meritis voor met naast normaal congrespubliek voorin, achterin een muur aan beeldschermen waarmee we de zaal digitaal verdubbelen of verdriedubbelen. Iedere aanwezige kan meedoen, aanwezig of ingelogd. Mogelijk is dit de conferentie van de toekomst”, klinkt het ambitieus. „We willen ADE de komende jaren laagdrempeliger, inclusiever en duurzamer maken. We mogen best nadenken over hoe we toch op de een of andere manier het aantal reisbewegingen kunnen terugbrengen.”\n\nVan de Ven besluit: „Het concept van ADE is uiteindelijk simpel. Wij creëren momentum voor de industrie om te netwerken, om van kennis en gedachten te wisselen. Parallel daaraan loopt het festival, waar inmiddels iedere zichzelf respecterende dj ter wereld wíl draaien. \n\nOude voet\n\nOnder normale omstandigheden staan er wel 400.000 bezoekers ergens in de stad een geweldige avond of nacht te hebben. We gaan niet meteen verder op oude voet, maar uiteindelijk zijn we vooral blij dat er een heleboel dingen gaan gebeuren komende dagen.”\n\n’Een ongelooflijke flexibiliteit en veerkracht’\n\n’Binnen regels een aardig feestje bouwen’","intensity":1,"negativity":0,"cluster_id":2,"similar_texts":"text291"},{"id":"19","publisher":"Algemeen Dagblad","date":"2021-10-13","url":"https://krant.ad.nl/titles/algemeendagblad/7908/publications/26603/articles/1462883/26/3","title":"Award voor Wollaars","text":"Jeroen Wollaars krijgt de Sonja Barend Award voor zijn interview met Wopke Hoekstra. Het interview ging over de campagne van het CDA en over Pieter Omtzigt. Wollaars vroeg om 'het eerlijke verhaal'.","intensity":0,"negativity":0,"cluster_id":35,"similar_texts":"text483"},{"id":"20","publisher":"Trouw","date":"2021-10-12","url":"https://krant.trouw.nl/titles/trouw/8321/publications/1378/articles/1462170/13/2","title":"Beheerders Belgisch stuwmeer valt niets te verwijten","text":"De verwoestende overstromingen in België afgelopen zomer vallen beheerders van een Belgisch stuwmeer niet te verwijten, vinden onderzoekers. Het overvolle stuwmeer van Eupen begon water te lozen in de rivier de Vesder juist op het moment dat die al buiten zijn oevers trad. De daaropvolgende overstromingen kostten tientallen mensen het leven. Als het stuwmeer geleidelijk water had geloosd, had dat de schade kunnen beperken, zeiden critici. Maar zo'n vooruitziende blik is te veel gevraagd, stellen de onderzoekers nu vast.","intensity":1,"negativity":1,"cluster_id":42,"similar_texts":"text377"},{"id":"21","publisher":"De Volkskrant","date":"2021-10-13","url":"https://krant.volkskrant.nl/titles/volkskrant/7929/publications/1384/articles/1462872/24/6","title":"Bert van Marwijk en Dick Advocaat schieten weinig op met gelijkspel in kwalificatiepoule","text":"Het Nederlandse onderonsje tussen de oud-Oranje-bondscoaches Bert van Marwijk en Dick Advocaat leverde dinsdag geen winnaar op. In de WK-kwalificatiewedstrijd tussen de Verenigde Arabische Emiraten (Van Marwijk) en Irak (Advocaat) leken de bezoekers er met de buit vandoor te gaan, maar ver in blessuretijd kwam de ploeg van Van Marwijk toch nog langszij: 2-2.  \n  \nBeide teams schoten weinig op met de puntendeling. Wachtend op de eerste winst houden Van Marwijk en Advocaat enkel Syrië onder zich in een poule met zes deelnemers. De nummers 1 en 2 plaatsen zich rechtstreeks voor het WK in Qatar, plek 3 geeft recht op een play-off.  \n  \nIn dezelfde poule hielp Alireza Jahanbakhsh Iran met een doelpunt aan een punt in de topper tegen Zuid-Korea. De Feyenoorder kopte in Teheran een kwartier voor tijd raak: 1-1. De Koreanen waren kort na rust op voorsprong gekomen door een goal van Son Heung-Min van Tottenham. Koploper Iran staat na vier duels op 10 punten, Zuid-Korea heeft 2 punten minder.","intensity":0,"negativity":1,"cluster_id":36,"similar_texts":"text450"},{"id":"22","publisher":"De Telegraaf","date":"2021-10-13","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/35723b87c0001c90a471abb27abc857b/web/OPS/cciobjects.json&hash=946985d4f7fcea388b0e#/pages/22-23","title":"Bios doorlopend aan steuninfuus","text":"Bios doorlopend aan steuninfuus\n\nSinds begin juni zijn de bioscopen weer open. \n\ndoor Gabi Ouwerkerk\n\nAmsterdam Acht op de tien bioscopen hebben in de hele periode dat dit mogelijk was een beroep gedaan op coronasteunmaatregelen. Het gaat om tegemoetkoming voor vaste lasten en/of compensatie voor loonkosten. Dat meldt het Centraal Bureau voor de Statistiek.\n\nNaast bioscopen maakten relatief veel theaters en schouwburgen (69%) gedurende de hele coronacrisis gebruik van steun. Iets minder dan de helft van de hotel-restaurants (47%) en cafés (43%) deden doorlopend een beroep op de steun. Ruim een kwart van de hotel-restaurants en cafés maakte in vier van de vijf aanvraagperioden gebruik van steun. \n\nRuim 26.000 bedrijven (6% van alle bedrijven) met twee of meer werkzame personen ontvingen sinds maart 2020 doorlopend overheidssteun vanuit de NOW-regeling (loonkosten) en/of de TOGS/TVL-regeling (vaste lasten). Tot en met 30 juni 2021 ontvingen bijna 162.000 bedrijven met twee of meer werkzame personen minimaal één periode loonsteun en/of tegemoetkoming voor vaste lasten. Dat komt neer op 39% van alle bedrijven van deze grootte.\n\nDoor de eerste lockdown in maart 2020 werden sommige sectoren hard getroffen. Bedrijven deden vooral aan het begin van de coronacrisis, na de eerste lockdown in maart 2020, een beroep op steun (35%). Tijdens de zomermaanden (derde kwartaal van 2020) maakten bedrijven er fors minder gebruik van (14%). Door de versoepelingen nam de noodzaak af of voldeden bedrijven niet meer aan de voorwaarden. Met name tandartsen, rijscholen en kappers, die het tweede kwartaal relatief vaak gebruikmaakten van de maatregelen, deden nauwelijks beroep op vervolgsteun. \n\n’Nauwelijks vervolgsteun bij kappers’","intensity":0,"negativity":0,"cluster_id":47,"similar_texts":"text481"},{"id":"23","publisher":"De Volkskrant","date":"2021-10-13","url":"https://krant.volkskrant.nl/titles/volkskrant/7929/publications/1384/articles/1462872/5/3","title":"Bioscopen en theaters maakten massaal gebruik van steunmaatregelen overheid","text":"### Cijfers bij het nieuws\n\nBioscopen en theaters hebben op grote schaal financiële steun gevraagd van de overheid. Op last van het kabinet waren deze instellingen volledig gesloten tijdens de coronaperiode. Ze konden dus niet op een andere manier geld verdienen.  \n  \nAcht op de tien bioscopen vroegen geld aan voor het deels betalen van de vaste lasten of een tegemoetkoming van de salariskosten. Bij theaters en schouwburgen vroeg 69 procent coronasteun aan.  \n  \nDit meldt het CBS op basis van voorlopige cijfers over steunmaatregelen voor bedrijven. Ook cafés, hotels, pretparken en sportzalen vroegen verhoudingsgewijs veel steun aan. Van maart 2020 tot en met juni 2021 zijn vijf pakketten met steunmaatregelen van kracht geweest. Ruim 26 duizend bedrijven (6 procent van alle bedrijven) met twee of meer werkzame personen ontvingen sinds maart 2020 doorlopend overheidssteun voor loonkosten of de regeling voor vaste lasten.  \n  \nBijna 162 duizend bedrijven hebben minimaal één keer steun gevraagd. De meeste steun is verleend in het tweede kwartaal van 2020, vlak na de uitbraak van de coronacrisis. In de lente van 2021 vroegen bedrijven aanmerkelijk minder geld aan.  \n  \nHet laatste pakket liep tot 1 oktober en is niet meegenomen in deze analyse. Uit gegevens van het UWV blijkt dat in die periode 27.500 bedrijven nog een verzoek tot steun hebben ingediend. Na 1 oktober is er geen generieke regeling meer en zal alleen voor enkele specifieke sectoren, zoals de nachtcafés nog steun beschikbaar zijn.","intensity":1,"negativity":0,"cluster_id":47,"similar_texts":"text468"},{"id":"24","publisher":"De Telegraaf","date":"2021-10-12","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/5448a9027989e54720aca2e944d0522e/web/OPS/cciobjects.json&hash=018bc8dd13dc3d75d5c7#/pages/32","title":"Breuk met Vitesse niet enkel schuld Tannane","text":"Breuk met Vitesse niet enkel schuld Tannane\n\nOussama Tannane en Vitesse stevenen af op een verbreking van de samenwerking.\n\nFOTO ANP/HH\n\n❮❯\n\nOp basis van verleden wijzen vingers naar speler, maar:\n\ndoor Jeroen Kapteijns\n\nARNHEM Vitesse heeft de op een zijspoor terechtgekomen Oussama Tannane teruggezet van de eerste naar de tweede selectie. Vanaf vandaag gaat hij meetrainen met het door Nicky Hofs getrainde onder 21-team. Daarmee wordt er een nieuw hoofdstuk geschreven in de slepende kwestie tussen Tannane en Vitesse.\n\nIn de aanloop naar het Conference League-duel met Stade Rennes werd Tannane (27) twee weken geleden uit de wedstrijdselectie gezet door trainer Thomas Letsch. Sinds vorige week maandag waren Vitesse en de middenvelder met elkaar in gesprek over hoe het nu verder moest.\n\nDaarbij was de intentie van Vitesse om het contract van Tannane per direct te ontbinden. Omdat beide partijen het niet eens konden worden over de financiële afhandeling daarvan is Tannane nu voor onbepaalde tijd overgeheveld naar het onder 21-team. \n\nOp basis van het tumultueuze verleden van Tannane werd de afgelopen weken in voetballand massaal met de beschuldigende vinger gewezen naar de speler als veroorzaker van het conflict. Het is geen populaire mening, maar de escalatie van deze situatie is ondanks het weinig fameuze trackrecord van Tannane op disciplinair gebied zeker niet alleen aan de speler te wijten, maar ook aan tekortkomingen in het management door Vitesse.\n\nEr is sinds de start van de voorbereiding een hoop gebeurd tussen Tannane en Letsch, maar amper twee weken voor zijn verwijdering uit de wedstrijdselectie was de speler bij de start van de Conference League tegen NS Mura helemaal terug in beeld. Letsch ruimde een basisplaats in voor de creatieveling, waarvoor hij zelfs het systeem aanpaste. Tannane speelde in Slovenië een ijzersterke wedstrijd voor het winnende Vitesse en leek aan een nieuwe toekomst in Arnhem te zijn begonnen. De middenvelder was inmiddels goed in conditie en straalde weer veel voetbalplezier uit.\n\nDat de relatie Tannane-Vitesse vanuit dat positieve vertrekpunt vervolgens binnen twee weken tijd totaal is ontspoord, is ook Letsch aan te rekenen. Door Tannane voor de thuiswedstrijd tegen Fortuna te passeren voor het Mura-systeem, waarin hij anderhalve week eerder had uitgeblonken, ten faveure van Daan Huisman en de speler vervolgens negentig minuten op de bank te houden, zette Letsch de zaak onnodig op scherp.\n\nIn de dagen daarna vond Letsch dat Tannane niet genoeg gefocust was voor zijn rol en besloot hij de speler voor de dubbel met Stade Rennes en Feyenoord buiten de selectie te zetten en daarmee een definitieve breuk te forceren. Een beslissing die de speler rauw op het dak viel. De omslag van uitblinker naar paria in twee weken tijd getuigt niet van een standvastige koers van Letsch en de leiding van Vitesse.\n\nDe club had in een eerder stadium kunnen bedenken dat een speler met de kwaliteiten en het eerzuchtige karakter van Tannane niet geschikt is om er een beetje bij te hangen. In plaats van tot op het laatst te hopen op de jackpot had Vitesse de speler, voor wie door de komst van Yann Gboho eigenlijk geen plek meer was, ook in de slotweek van de window een transfervrij vertrek of verhuur kunnen gunnen.\n\nNu is Tannane gedurende enkele maanden alle kanten op geslingerd en is zijn reputatie opnieuw geschaad, terwijl beide partijen volhouden dat er geen schokkende zaken zijn voorgevallen die tot de breuk hebben geleid. De hoop is nu gevestigd op een vertrek in de winterstop, al zal dat wellicht niet meevallen, mede door de nieuwe deuk in zijn imago die Tannane heeft opgelopen en die voorkomen had kunnen worden als er eerder duidelijke keuzes waren gemaakt. \n\nOmslag getuigt niet van standvastige koers Letsch","intensity":0,"negativity":2,"cluster_id":18,"similar_texts":"text385"},{"id":"25","publisher":"Trouw","date":"2021-10-12","url":"https://krant.trouw.nl/titles/trouw/8321/publications/1378/articles/1462170/9/2","title":"Burgemeester hekelt commissaris van de Koning","text":"Waarnemend burgemeester Eppie Klein (SGP) van Scherpenzeel hekelt in een verklaring aan Provinciale Staten de houding van de Gelderse commissaris van de Koning John Berends. Die zou hem 'zeer onaangenaam' hebben behandeld. Klein zegt dat hij zich niet veilig voelde om openhartig met de commissaris te spreken over de door de provincie Gelderland gewenste fusie van zijn gemeente met Barneveld. Minister Ollongren van binnenlandse zaken heeft die fusie donderdag afgeblazen. Prompt ontsloeg Berends Klein, omdat deze 'verstrikt was geraakt in zijn eigen tegenstrijdige verklaringen'. Klein aanvaardt zijn ontslag niet. De Staten houden vanavond een spoeddebat over de kwestie.","intensity":0,"negativity":0,"cluster_id":53,"similar_texts":"text632"},{"id":"26","publisher":"Trouw","date":"2021-10-13","url":"https://krant.trouw.nl/titles/trouw/8321/publications/1379/articles/1462878/3/1","title":"Burgeroorlog Ethiopië laait op","text":"De burgeroorlog in Ethiopië lijkt weer in volle hevigheid los te barsten. Het leger en milities bereiden zich voor om de rebellen uit de opstandige noordelijke deelstaat Tigray te verdrijven uit de naburige deelstaat Amhara. Ondertussen voeren Ethiopische gevechtsvliegtuigen en drones sinds vorige week donderdag onophoudelijk bombardementen uit op stellingen van de Tigray Defence Force (TDF) en beschieten tanks en artillerie de rebellen.  \n  \nEr zou sprake zijn van een massieve troepenopbouw met honderdduizenden soldaten en strijders van milities, waarschuwt een woordvoerder van de TPLF, de partij die Ethiopië 27 jaar lang dictatoriaal leidde en die nu Tigray bestuurt. De burgeroorlog begon november vorig jaar, toen premier Abiy Ahmed het leger op Tigray afstuurde om de opstandige provincie in het gareel te krijgen. De TPLF trok zich daar terug toen de partij in 2018 de strijd om de macht in Ethiopië verloor en Abiy premier werd. De TPLF deed er daarna alles aan om de positie van Abiy te ondermijnen.  \n  \nHet Ethiopische leger, milities uit de buurdeelstaat Amhara en troepen uit Eritrea gingen zich de eerste zeven maanden van de oorlog te buiten aan excessief geweld tegen burgers in Tigray, waarbij schendingen van mensenrechten en oorlogsmisdaden aan de orde van de dag waren.  \n  \nMaar dat eerste offensief liep op niets uit: eind juni dit jaar werden de Ethiopische troepen uit Tigray verdreven, en kondigde premier Abiy een eenzijdige wapenstilstand aan. De Tigrayers bleken met 250.000 strijders niet te verslaan. Sindsdien zijn de rebellen in de aanval, en trokken ze zelfs de buurdeelstaten Amhara en Afar in, waar ze grote gebieden bezetten.  \n  \nDe (eenzijdige) wapenstilstand is inmiddels dus voorbij. De strijd lijkt zich te concentreren op een driehoek in Amhara, tussen de steden Wegel Tena, Wurgessa en Dessie. Door dit gebied loopt de B21, die Afar en Amhara van oost naar west verbindt, en die in handen is van de Tigrayers. De B21 kruist zuidelijk van Dessie de A2, die van noord naar zuid loopt, van de hoofdstad Addis Abeba naar de Tigrayse hoofdstad Mekele. Beide wegen zijn militair strategisch van vitaal belang voor de strijdende partijen.  \n  \nHet kantoor van de minister-president wil de aanval niet bevestigen, maar houdt alle opties open om 'het geweld van de Tigrayers in Amhara te bestrijden', zo liet het weten aan persbureau AP. Maar de woordvoerder van de deelstaatregering van Amhara had al een tweet de deur uitgedaan over de aanval, tot grote woede van de legerchef van Ethiopië.  \n  \nDe oplaaiende gevechten maken de situatie voor de ruim 5 miljoen mensen die volledige afhankelijk zijn van noodhulp in Tigray en een kleine 2 miljoen interne vluchtelingen in Amhara en Afar er niet beter op. Het World Food Programme waarschuwde begin juli al dat hun pakhuizen in Tigray nog maar voor een maand voedselvoorraden hadden. Elke dag waren er zeker honderd vrachtwagens met noodhulp nodig om de dramatische situatie in Tigray het hoofd te bieden en een massale hongersnood te voorkomen. Toen al leefden circa 400.000 Tigrayers op de rand van de hongerdood.  \n  \nSindsdien zouden nog geen duizend trucks de deelstaat hebben bereikt. Medicijnen zijn er volgens diverse hulporganisaties op de meeste plekken niet meer. Ethiopië beloofde beterschap, maar blokkeert de doorgang van vrachtwagens met voedsel, medicijnen en andere hulpgoederen. Het lijkt op een strategie van isoleren en uithongeren van Tigray.","intensity":0,"negativity":0,"cluster_id":54,"similar_texts":"text631"},{"id":"27","publisher":"Algemeen Dagblad","date":"2021-10-12","url":"https://krant.ad.nl/titles/algemeendagblad/7908/publications/26583/articles/1462166/2/3","title":"CDU gaat nieuw bestuur kiezen","text":"De Duitse christendemocraten van de CDU gaan op een partijcongres een heel nieuw bestuur kiezen. Dit heeft partijsecretaris Paul Ziemiak na topoverleg gezegd. De christendemocraten leden een historische nederlaag bij de verkiezingen in september. De partij domineerde sinds de jaren 40.","intensity":0,"negativity":0,"cluster_id":43,"similar_texts":"text503"},{"id":"28","publisher":"De Telegraaf","date":"2021-10-12","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/5448a9027989e54720aca2e944d0522e/web/OPS/cciobjects.json&hash=72cc84c94d801398c0dc#/pages/6","title":"Corona rukt op waar nog weinig is geprikt","text":"Corona rukt op waar nog weinig is geprikt\n\nIn Staphorst is de vaccinatiegraad laag en het aantal coronabesmettingen relatief hoog. Volgens de GGD IJsselland vinden veel besmettingen er plaats in familiaire kring. „Feit is dat daar relatief veel grote gezinnen wonen”, zegt een woordvoerder. \n\nFoto ANP/HH\n\nRelatief veel besmettingen in de Overijsselse plaats Staphorst\n\ndoor Martijn Schoolenberg\n\nAmsterdam Het aantal coronabesmettingen in ons land neemt weer beduidend toe. Vooral in gebieden met een lage vaccinatiegraad liggen de cijfers relatief hoog. Experts pleiten daarom voor lokale maatregelen in brandhaarden met een laag prikaandeel. „Nu is het zaak om te voorkomen dat het virus zich door het land verspreidt.”\n\nHet RIVM registreerde in de afgelopen week 15.742 positieve tests, een stijging van 36 procent ten opzichte van een week eerder (11.557). Dat is ook de snelste toename sinds 19 juli, de piek van de vierde golf. Het kan het gevolg zijn van de versoepelingen van ruim twee weken geleden, waarbij de anderhalve meter werd losgelaten, denken experts.\n\nQua absolute aantallen vinden de meeste besmettingen nog altijd plaats in de grote steden: Amsterdam, Rotterdam, Den Haag en Utrecht. Maar wie naar het relatieve aantal gemelde infecties kijkt, ziet dat de gebieden met een laag ’prikgehalte’ eruit springen. \n\nZiekenhuisopnamen\n\nVolgens data-analist Yorick Bleijenberg ligt dat getal in de afgelopen week in gemeenten met een lage vaccinatiegraad (minder dan 75 procent) ongeveer 1,5 keer zo hoog als in gemeenten met een hoge vaccinatiegraad (meer dan 85 procent). Gemiddeld is het aantal ziekenhuisopnamen er ook twee keer zo hoog. Wel benadrukt Bleijenberg dat die laatste verhouding snel vertekend kan zijn omdat het nog om relatief lage cijfers gaat.\n\nStaphorst is daar een voorbeeld van. De Overijsselse plaats heeft, na Urk (30 procent onder 18-plussers), de laagste vaccinatiegraad (56 procent). In de afgelopen zeven dagen zijn 205 inwoners positief getest. Buurgemeente Zwolle, met bijna acht keer zo veel inwoners, had in dezelfde periode 136 positieve tests. Omgerekend naar het aantal inwoners telde Staphorst afgelopen week bijna 1188 positieve tests op elke 100.000 mensen. In Nederland als geheel lag dat getal op 90.\n\n„Als je vaccinatiegraad niet op peil is, loop je gewoon een groot risico”, reageert viroloog Ab Osterhaus. Lokale brandhaarden in relatief ongevaccineerde gebieden zijn een streep door de rekening, stelt hij. „Hoewel de aantallen weer wat toenemen na de versoepelingen, lijken we de coronasituatie nog redelijk onder controle te hebben. Brandhaarden vormen niet alleen voor individuen, maar ook voor het land als geheel, een bedreiging voor de gezondheidszorg. En dat brengt het risico op landelijke maatregelen met zich mee.” \n\nEpidemioloog Arnold Bosman is niet verrast door het stijgend aantal besmettingen, maar vindt het wel zorgelijk. „Het lag in de lijn der verwachting dat je in de loop van het najaar weer een toename zou zien, zeker in gemeenten met een lagere vaccinatiegraad. Nu is het zaak om te voorkomen dat het virus zich vanuit daar door het land verspreidt.”\n\nDe GGD IJsselland meldt dat de meeste besmettingen in Staphorst in familiaire kring plaatsvinden. „Feit is dat daar relatief veel grote gezinnen wonen”, zegt een woordvoerder. „Als er zich in een gezinssituatie een besmetting voordoet, is het risico dat er meteen meerdere mensen geïnfecteerd worden groter. Zeker als die grotere families ook weer contact met elkaar hebben.”\n\nVolgens Bosman is het vooral belangrijk om de dialoog aan te gaan met de bevolking over vaccinatie. Intussen is het volgens hem waardevol om lokale maatregelen te treffen in gebieden met zowel een lage vaccinatiegraad als een hoog besmettingsaantal. „Het lijkt mij verstandig om daar weer het belang van afstand houden te benadrukken en bijvoorbeeld mondkapjes in te voeren in de horeca en de scholen. En regel dat alle schoolgaande kinderen zich twee keer per week laten testen.”\n\nHij wijst erop dat de marge in de zorg veel kleiner is dan afgelopen jaar. „Ik verwacht dat de epidemie milder zal verlopen door de hogere vaccinatiegraad, maar zelfs bij een bescheiden toename komt de zorg al in de problemen, omdat die verder is uitgehold door de aanhoudende druk. Bovendien bestaat het gevaar van de aankomende influenza-seizoensgolf.” \n\nIn de afgelopen week is het aantal coronapatiënten alweer wat toegenomen: van 454 naar 497, blijkt uit cijfers van het Landelijk Coördinatiecentrum Patiënten Spreiding.\n\n’Sneltest’\n\nVolgens Osterhaus moet ons land er daarom alles aan doen om de vaccinatiegraad ook in die gebieden op te krikken. „En als mensen echt geen prik willen, is het belangrijk dat je daar het testen intensiveert. Neem bij kinderen voordat ze naar school gaan standaard een sneltest af. Zo’n test is iets minder gevoelig, en je haalt niet ieder positief persoon eruit, maar je signaleert wel alle verspreiders. In combinatie met een quarantaine-eis kun je daarmee al een hoop voorkomen.”\n\nDe GGD IJsselland opent vanaf dinsdag een extra testlocatie om het makkelijker te maken voor inwoners. „Door te testen bij klachten en in quarantaine te gaan, kunnen we het virus remmen en elkaar beschermen”, zegt Jan ten Kate, burgemeester van Staphorst. Bovendien raadt de GGD inwoners aan om tóch afstand te houden, ook al is dat formeel niet verplicht.\n\n’Lokale brandhaarden streep door rekening’","intensity":0,"negativity":0,"cluster_id":39,"similar_texts":"text347"},{"id":"29","publisher":"NRC Handelsblad","date":"2021-10-12","url":"https://www.nrc.nl/nieuws/2021/10/11/guido-imbens-de-derde-nederlandse-winnaar-van-de-nobelprijs-voor-de-economie-gebruikt-de-geschiedenis-als-experiment-a4061420#20211012-79855-101","title":"De derde Nederlandse winnaar van de Nobelprijs voor de Economie gebruikt de geschiedenis als experiment","text":"Nobelprijs Economie Als derde Nederlander ooit won Guido Imbens maandag samen met twee collega’s de hoogste  onderscheiding voor economen.   Hun ‘natuurlijke experimenten’ laten onder meer zien hoe de arbeidsmarkt écht werkt.,Loopt de werkloosheid op als je het minimumloon verhoogt? Wat is het effect op de werkloosheid en op de lonen als er opeens veel immigranten een land binnenkomen? Verdienen mensen die een jaar langer op school hebben gezeten dan anderen, later meer geld?\n\nAan maatschappelijke relevantie ontbreekt het niet in het onderzoek waarvoor drie economen, onder wie een Nederlandse Amerikaan, maandag de Nobelprijs voor de Economie kregen. De Zweedse Koninklijke Academie van Wetenschappen verleende de hoogste onderscheiding voor economisch onderzoek aan de Canadees-Amerikaan David Card, hoogleraar aan de Universiteit van Californië in Berkeley, en aan een duo dat samen onderzoek deed: de Amerikaan Joshua Angrist (Massachusetts Institute of Technology in Cambridge) en de in Eindhoven geboren Guido Imbens (Universiteit van Stanford). Imbens heeft zowel de Nederlandse als de Amerikaanse nationaliteit. Hij studeerde economie aan de Erasmus Universiteit in Rotterdam en promoveerde in de Verenigde Staten. Twee keer eerder wonnen Nederlandse economen de Nobelprijs: in 1969 ging de allereerste Nobelprijs voor de Economie naar Jan Tinbergen, in 1975 werd Tjalling Koopmans onderscheiden.\n\nCentraal in het onderzoek van de winnaars van 2021 staat de zoektocht naar causale verbanden in de ‘echte’ economie: niet de economische theorie, maar de feiten zijn voor hen leidend. Voor economen is het lastig om empirisch onderzoek uit te voeren zoals bijvoorbeeld medische wetenschappers dat doen, met klinisch patiëntenonderzoek. Er bestaan wel vooropgezette experimenten in ontwikkelingseconomie - daarvoor kregen de economen Esther Duflo, Abhijit Banerjee en Michael Kremer in 2019 de Nobelprijs - maar die lenen zich niet voor alle situaties. Card, Angrist en Imbens werken met ‘natuurlijke experimenten’ - ontwikkelingen die gaande zijn of zijn gebeurd, en veel kunnen vertellen over de werking van bijvoorbeeld de arbeidsmarkt.\n\nEn de winnaar van de Nobelprijs voor de Economie is...\n\nDeze podcast luister je ook in onze app\n\nCubaanse migranten\n\nEen beroemd voorbeeld: David Card onderzocht het effect op de werkloosheid van verhoging van het minimumloon in fastfoodrestaurants in de staat New Jersey. In de buurstaat Pennsylvania werd dat minimumloon niet verhoogd. Economische modellen zeiden tot dan toe dat een verhoging van het minimumloon een negatief effect had op de werkgelegenheid, omdat werkgevers minder mensen zouden aannemen als die duurder waren. Het is een argument dat door politici in de VS en elders werd - en nog steeds wordt - gebruikt tegen een hoger minimumloon. Card en zijn inmiddels overleden collega Allen Krueger zijn de twee staten gaan vergelijken, in het grensgebied, waar de twee het meest op elkaar lijken. Wat bleek? Het maakt niets uit. Sindsdien hoor je, ook in Nederland, vaker dat het minimumloon best wat omhoog kan zonder dat de werkloosheid meteen omhoog hoeft te schieten.\n\nAnder voorbeeld: Card ontdekte een natuurlijk experiment voor het migrantenvraagstuk. Hij onderzocht de plotselinge toevloed van Cubaanse migranten naar Miami, begin jaren tachtig. Zij ontvluchtten hun vaderland en streken massaal neer in Miami, een gebeurtenis die bekend staat als de Mariel Boatlift. Card ging na wat er de jaren daarna gebeurde met de lonen, met de werkgelegenheid. Anders dan de economische modellen claimden, had de lokale arbeidsmarkt de toevloed prima geabsorbeerd, het leidde niet tot verdringing van banen van de inwoners van Miami.\n\nBen Vollaard, universitair hoofddocent economie aan de Tilburg University, geeft veel colleges over het werk van de drie laureaten. „Het leuke aan hun werk is dat het empirisch, creatief en beeldend is. Je gaat kijken hoe de wereld eruitziet als je iets heel wezenlijks verandert.” Vollaard legt uit dat je als econoom vaak moeilijk een grootschalig experiment kunt doen in de samenleving om een theorie te toetsen. „Je kunt niet voor de grap 100.000 migranten je land inhalen en kijken wat er gebeurt met de arbeidsmarkt, de inkomens, de huizenprijzen. Dat is vaak onethisch, praktisch onhaalbaar.”\n\nTreinstoring\n\nHet werk van de drie laureaten baseert zich op niet-experimentele gegevens: er zijn in de geschiedenis dingen gebeurd die een experiment dicht benaderen. Vollaard: „Je gebruikt de geschiedenis als laboratorium. Je gaat op zoek naar gebeurtenissen die een experiment benaderen.”\n\nLees ook dit interview met de Nobelprijswinnaar van 2019, Esther Duflo\n\nVollaard noemt het „tegendraads” wat de drie doen. „En dat past bij ze. Ze ontkrachten theorieën en ideologieën met geloofwaardige empirische toetsen. Dat leidt tot intense discussies en het er weer bijpakken van de theorie. Het brengt de economische wetenschap verder.”\n\nDe ‘natuurlijke experimenten’ roepen wel vragen op. Samenhang (correlatie) tussen gegevens duidt niet per se op een causaal verband, temeer daar de economen de mensen in hun empirische toetsen helemaal niet kennen. Hun motieven bij bepaalde keuzes kennen ze daarom ook niet.\n\nAngrist en Imbens kregen de Nobelprijs omdat ze een raamwerk ontwierpen voor verantwoord gebruik van ‘natuurlijke experimenten’. Daarin bepaalden ze onder meer welke groepen je wel en niet moet meetellen. Vollaard: „Als je het effect wilt onderzoeken van het volgen van colleges op de studieresultaten van studenten, kun je kijken naar wat een treinstoring teweeg brengt. Maar dan moet je niet per ongeluk diegenen meerekenen die toch al niet met de trein naar college gingen.”\n\nVolgens het Nobelcomité wordt het door Angrist en Imbens gebouwde raamwerk breed ingezet door onderzoekers. Ze hebben de „transparantie” en de „geloofwaardigheid” van empirisch onderzoek verhoogd.\n\nEen versie van\n\ndit artikel\n\nverscheen ook in\n\nNRC Handelsblad\n\nvan 12 oktober 2021\n\nEen versie van\n\ndit artikel\n\nverscheen ook in\n\nNRC in de ochtend\n\nvan 12 oktober 2021","intensity":0,"negativity":0,"cluster_id":20,"similar_texts":"text564"},{"id":"30","publisher":"Trouw","date":"2021-10-12","url":"https://krant.trouw.nl/titles/trouw/8321/publications/1378/articles/1462170/17/2","title":"De populistische retoriek van Broekers","text":"Nederland moet zijn stinkende best doen om zo snel mogelijk nog eens 2100 Afghanen naar Nederland te halen. Dat aantal is het resultaat van intensief politiek overleg, dat veel tijd heeft gekost. Er is nu geen tijd meer te verliezen voor de Afghanen, die daar iedere dag gevaar lopen.  \n  \nIn augustus is de Tweede Kamer heel duidelijk geweest: Afghanen die als beveiliger, kok of chauffeur voor de Nederlandse missie hebben gewerkt, hebben ook recht op evacuatie en asiel in Nederland. Aanvankelijk zou het kabinet alleen de Afghaanse tolken helpen. De ommezwaai kwam nadat de toch al late en chaotische evacuaties uit Kaboel stopten vanwege de machtsovername van de Taliban.  \n  \nDe motie van D66-Kamerlid Salima Belhaj kreeg brede steun in de Tweede Kamer, alleen de VVD stemde tegen. Dat laatste heeft er waarschijnlijk voor gezorgd dat de besluitvorming over verdere evacuatie zo moeizaam verliep. De vier coalitiepartijen zitten sinds kort weer opnieuw om de onderhandelingstafel, waarmee het 'evacuatiebesluit' ongewild een rol ging spelen in de formatie.  \n  \nPas gisteren kwamen de verantwoordelijke bewindslieden met een brief met de nieuwe aantallen. Op het eerste gezicht lijkt dit een magere tot voldoende uitwerking van de motie-Belhaj, op papier althans. Nederland zal naast de tolken van de jarenlange missie in Afghanistan ook proberen om medewerkers van Nederlandse hulporganisaties, van de Europese politiemissie en andere medewerkers van Defensie het land uit te krijgen. In de praktijk zal dit heel lastig worden, omdat medewerking van diezelfde Taliban nodig is, waardoor de betrokken Afghanen gevaar lopen.  \n  \nAchteraf bezien is het openstellen van een mailbox door Buitenlandse Zaken in augustus een slecht idee geweest. Afghanen die in aanmerking wilden komen voor evacuatie of waren achtergelaten in Kabul mailden hier massaal naar toe. Tienduizenden mails, waarvan 35.000 betrekking hadden om de motie-Belhaj, van zo'n 20.000 unieke adressen, weten we nu. Veel mails blijken alleen niet bruikbaar of onvolledig, zegt het ministerie.  \n  \nErger is dat deze aantallen mails inzet werden van een onverkwikkelijk staaltje welles-nietes tussen bepaalde politici en hulporganisaties. Met als dieptepunt de uitlatingen van demissionair staatssecretaris Broekers-Knol over 'mogelijk nog eens honderdduizend Afghanen' die hiernaartoe zouden willen komen. Ze betuigde al snel weer spijt, maar het contrast met de nu afgesproken 2100 mensen kan niet groter zijn. De VVD-staatssecretaris hield zich niet alleen slecht aan de feiten, ze gaf zich over aan populistische, kwaadaardige retoriek op een moment dat haar slechts één ding te doen staat: zorgen voor een vlot en menswaardig verloop van de asielprocedure voor deze Afghanen.  \n  \nDe mening van de krant, verwoord door leden van de hoofdredactie en senior redacteuren.","intensity":0,"negativity":0,"cluster_id":50,"similar_texts":"text543"},{"id":"31","publisher":"De Volkskrant","date":"2021-10-12","url":"https://krant.volkskrant.nl/titles/volkskrant/7929/publications/1383/articles/1462169/5/1","title":"Dertig jaar cel voor tweetal dat advocaat Derk Wiersum 'puur en alleen voor het geld' vermoordde","text":"Derk Wiersum (44) werd op de vroege ochtend van 18 september 2019 doodgeschoten voor zijn woning in Amsterdam, mogelijk vanwege zijn rol als advocaat van kroongetuige Nabil B. in het liquidatieproces Marengo. Afgelopen zomer eiste het Openbaar Ministerie een levenslange gevangenisstraf tegen de twee verdachten wegens deze 'absoluut weerzinwekkende moord'.\n\nSchokgolf\n\nDe moord op de raadsman veroorzaakte een schokgolf door Nederland, en werd door velen bestempeld als de '9/11' van de Nederlandse rechtspraak. Wiersum stond bekend als een bevlogen, integere advocaat die het vooral voor de underdog opnam. 'Loyaliteit, liefde, empathie: Derk had die en deelde ze ruimhartig', vertelde zijn vader tijdens de rechtszaak.  \n  \nVolgens het OM liet deze moord zien 'hoe ondermijnend de georganiseerde misdaad kan zijn'. 'Een moord is een ernstig feit, en als het om een advocaat gaat, geeft dat de ernst extra lading', aldus de aanklager tijdens een eerdere zitting. Om die reden eisten de officieren de zwaarst mogelijke straf tegen de twee verdachten.  \n  \nDe rechters gaan hier niet in mee, omdat het tweetal niet eerder is veroordeeld voor moord of doodslag. Wel vinden ze dat er sprake is van 'een belangrijke strafverzwarende omstandigheid'. Volgens de rechters heeft deze moord 'grote verontwaardiging, onrust en gevoelens van onveiligheid teweeggebracht in de samenleving, omdat een dienaar van de rechtsstaat om het leven is gebracht'. Om die reden leggen ze de - na levenslang - langste gevangenisstraf van dertig jaar op. Dat betekent dat Giërmo B. en Moreno B. 28 jaar vast zullen blijven zitten.\n\nSignaal\n\nDe rechters hopen met de lange celstraf tevens een signaal af te geven aan anderen. In het vonnis spreken ze de hoop uit dat het vooruitzicht van zo'n zware straf anderen zal weerhouden 'om voor een geldelijke beloning te fungeren als hitman'.  \n  \nMoreno B. en Giërmo B. (geen familie; de achternamen verschillen) worden gezien als de uitvoerders van de moord op advocaat Wiersum. Volgens justitie is niet vast te stellen wie van de twee de schutter was, en wie de chauffeur. Maar dat maakt volgens de rechtbank niet uit. 'Uit het handelen van beide verdachten blijkt dat ze er gezamenlijk op uit waren Wiersum om het leven te brengen.' Volgens de rechters hadden ze zich grondig voorbereid.  \n  \nOver het achterliggende motief van de moord laten de rechters zich niet uit, het onderzoek naar de opdrachtgevers is nog niet afgerond. Volgens de rechters is het niet zeker dat de uitvoerders wisten dat Wiersum de advocaat van kroongetuige Nabil B. was. 'Zij wisten echter wel dat hij een advocaat was.'\n\nAlibi\n\nAfgelopen zomer verklaarden de twee verdachten aan de rechters meerdere malen dat ze niets met de moord op Wiersum te maken hebben. Beiden stelden dat ze een alibi hebben voor de ochtend van de moord. Maar de rechters vinden hun verhaal ongeloofwaardig. De rechtbank baseert zich onder meer op camerabeelden, telecomdata, afgeluisterde gesprekken en dna-sporen in de vluchtauto.  \n  \n'En kort na de moord beschikten ze bovendien ineens over grote sommen contant geld', aldus de rechtbank. Zo kocht een van de verdachten kort na de moord voor drieduizend euro sieraden, de ander kocht een auto en betaalde contant.","intensity":1,"negativity":0,"cluster_id":10,"similar_texts":"text340"},{"id":"32","publisher":"De Telegraaf","date":"2021-10-12","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/5448a9027989e54720aca2e944d0522e/web/OPS/cciobjects.json&hash=1750899664d822fd1d89#/pages/29","title":"dinsdag","text":"dinsdag\n\ntelesport\n\npagina d2\n\nweer\n\npagina d8\n\nwetenschap\n\npagina d9\n\npuzzel\n\npagina d10\n\nhistorie\n\npagina d11\n\ncultuur\n\npagina d12\n\ntelevisie\n\npagina d14\n\nFOTO\n\nORANGE\n\nPICTURES","intensity":0,"negativity":0,"cluster_id":48,"similar_texts":"text597"},{"id":"33","publisher":"De Telegraaf","date":"2021-10-13","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/35723b87c0001c90a471abb27abc857b/web/OPS/cciobjects.json&hash=4622d6be5a7d311726f7#/pages/48-49","title":"Douanier (29) verdacht van corruptie","text":"Douanier (29) verdacht van corruptie\n\nRotterdam De politie heeft dinsdagochtend een 29-jarige douanier in zijn woning in Rotterdam aangehouden. De man wordt verdacht van computervredebreuk, schending ambtsgeheim en corruptie.\n\nDe man wordt volgens het Openbaar Ministerie (OM) verdacht van verstrekken van douane-informatie over de Rotterdamse haven aan criminelen in ruil voor geld. De verdachte zit in volledige beperkingen en mag alleen contact hebben met zijn advocaat. \n\nHet Combiteam Havens, een samenwerkingsverband van politie, FIOD, Rijksrecherche en het Openbaar Ministerie, onderzoekt de zaak. Het team onderzoekt zware vormen van georganiseerde ondermijnende criminaliteit in havens.","intensity":0,"negativity":2,"cluster_id":29,"similar_texts":"text263"},{"id":"34","publisher":"De Telegraaf","date":"2021-10-13","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/35723b87c0001c90a471abb27abc857b/web/OPS/cciobjects.json&hash=f9c04819016991bda297#/pages/4","title":"Douanier Rotterdam vast","text":"Douanier Rotterdam vast\n\nOp verdenking van corruptie\n\nRotterdam In zijn woning in Rotterdam heeft de politie dinsdag een 29-jarige douanier aangehouden op verdenking van corruptie. De man zou informatie over de Rotterdamse haven hebben verkocht aan criminelen.\n\nHet Openbaar Ministerie verdenkt de man behalve van corruptie ook van computervredebreuk en het schenden van zijn ambtsgeheim. De verdachte zit in zogeheten beperkingen en mag alleen contact hebben met zijn advocaat. Het OM kan vanwege de beperkingen geen verdere informatie geven over het strafrechtelijk onderzoek.\n\nHet Combiteam Havens, een samenwerkingsverband van politie, FIOD, Rijksrecherche en het OM, heeft de zaak in onderzoek. Het team onderzoekt zware, georganiseerde criminaliteit die de integriteit en veiligheid aantast van havens.","intensity":0,"negativity":0,"cluster_id":29,"similar_texts":"text293"},{"id":"35","publisher":"De Volkskrant","date":"2021-10-12","url":"https://krant.volkskrant.nl/titles/volkskrant/7929/publications/1383/articles/1462169/34/1","title":"Een andere wereld zonder megalomane actie: Captain Nova is Hollandse sciencefiction","text":"### Film\n\n'Ik heb allemaal dingen in de film gestopt die ik zelf gaaf vind', erkent regisseur Maurice Trouwborst (40), met een lach. 'Ik ben een Spielberg- en Nolan-fan. En het is toch een jongensdroom, zo'n sciencefiction maken.'  \n  \nCaptain Nova, zijn speelfilmdebuut, opent woensdag de 35ste editie van het jeugdfilmfestival Cinekid. En voor fans van het sf-genre valt er heel wat te herkennen in de Nederlandse film, waarin een ruimtevrouw uit de ecologisch verwoeste toekomst terugreist in de tijd, om de wereld te behoeden voor een door poolboringen ingezette natuurramp.  \n  \nDe rode woestijnstofwolken uit Blade Runner 2049 bijvoorbeeld, die in deze film het Nederland van de toekomst mangelen. Of dat vruchtbare graanveld in het nu, tevens bekend van Christopher Nolans ecologische tijdreisepos Interstellar. Sowieso een graanveld: vaste locatie of landingsplek van verdwaalde buitenaardsen in films. En ook de pakken, de helm en de ruimtesonde in Captain Nova zien eruit alsof ze uit een recente Amerikaanse blockbuster zouden kunnen zijn geleend. Sober stijlvol vormgegeven, alsof ze écht gebruikt kunnen worden.  \n  \n'Dit is Nederland, en met onze budgetten kun je geen Star Wars maken', zegt Trouwborst. 'Maar ook zonder megalomane actie kun je wel een andere wereld optrekken. Met wat meer suggestie, of door heel goed te bedenken waar je wel en niet budget voor vrijmaakt. Zo'n ruimtepak of helm moet er wel realistisch uitzien, vonden we, niet cartoonesk. Anders krijg je een heel ander soort jeugdfilm.'  \n  \nCaptain Nova speelt in twee tijden: het Nederland van 2025 en van 2050. Dat ze al tijdreizend zelf óók 25 jaar jonger wordt, had het hoofdpersonage Nova (Anniek Pfeifer) niet verwacht, toen ze vanuit de verwoeste toekomst vertrok. Eenmaal gearriveerd in de Hollandse provincie neemt niemand dat kleine, zo serieus voor een ramp waarschuwende meisje (gespeeld door Kika van de Vijver) in ruimte-kledij serieus. Op één leeftijdsgenootje na dan, de wat dromerige Nas, gespeeld door Marouane Meftah, bekend als loopjongen 'komtgoed' uit Mocro Maffia.  \n  \nTrouwborst is al jaren 'showrunner' en vaste regisseur van de (ook over de grenzen) populaire komische Nederlandse jeugdserie De regels van Floor. Het scenario voor zijn speelfilmdebuut schreef hij samen met Lotte Tabbers, een van de vaste Floor-scenaristen.  \n  \nZijn speelfilm kent een Greta Thunberg-achtig hoofdpersonage, maar de film mocht van Trouwborst 'niet drammerig of moraliserend' worden. 'Het doel is wel de jeugd te activeren zich nog iets meer druk te maken over het milieu, maar dan met een avontuurlijke thrillerachtige film.'  \n  \nDat hij zich zou bekwamen in het jeugdgenre was nooit een bewuste keuze. Trouwborst begon zijn filmcarrière tien jaar geleden met een televisiefilm (Urfeld) over oud-verzetstrijders die een nazi om zeep willen helpen, en een komedie over een vrouwenvoetbalefltal (Dames 4). Na de door hem geregisseerde en bekroonde jeugdserie Zenith (2017), over kinderen met robotouders, bleef de doelgroep van zijn werk altijd jong. 'Ook toen ik mijn eerste bisocoopfilm wilde maken, schatte ik mijn kansen het grootst binnen het 'cinema junior'-traject van het Filmfonds. Ik had ook een aanvraag kunnen doen voor een grimmig Haneke-achtig drama. Maar dan denk ik toch dat ik te horen zal krijgen: hoezo wil jij dat doen, Maurice?'  \n  \nHet belangrijkste verschil tussen jeugdfilms en volwasssenfilms is dat er eigenlijk geen verschil is, aldus Trouwborst. 'Je let op taalgebruik. En in Captain Nova heeft Nova een pistool waarmee ze mensen in de 'pauzestand' kan schieten - leuke actie, zónder geweld. Maar ik neem kinderen net zo serieus als volwassenen. Vergeet ook niet dat ze héél veel kijken, soms ook dingen die niet per se voor hun ogen bedoeld zijn. Captain Nova wordt ook gezien door kinderen die Stranger Things al zagen.'\n\nCinekid vindt van 13 t/m 31/10 plaats op verschillende locaties in het land. Na de voorpremières op het festival draait Captain Nova vanaf 1/12 in de reguliere bioscopen.","intensity":0,"negativity":1,"cluster_id":27,"similar_texts":"text258"},{"id":"36","publisher":"Algemeen Dagblad","date":"2021-10-12","url":"https://krant.ad.nl/titles/algemeendagblad/7908/publications/26583/articles/1462166/16/3","title":"Eigenaar fietsenmerk Gazelle neemt bedrijf achter Cannondale over","text":"Het Nederlandse Pon.Bike, eigenaar van fietsenmerk Gazelle, neemt het Amerikaanse Dorel Sports over, de maker van onder meer de Cannondale-fietsen en de iconische Schwinn-bikes.  \n  \nMet de overname wordt de fietsendivisie van mobiliteitsconcern Pon de grootste fietsenfabrikant ter wereld. Met de transactie is omgerekend iets meer dan 700 miljoen euro gemoeid.  \n  \nHet gezamenlijke fietsenbedrijf is goed voor een jaarlijkse omzet van 2,5 miljard euro. Met dat bedrag stoten ze het van huis uit Taiwanese Giant van de troon. Dat bedrijf verkoopt jaarlijks voor 2,1 miljard euro aan fietsen.  \n  \nPon werkt al tien jaar aan zijn fietsenimperium. In 2012 nam het familiebedrijf het Nederlandse Gazelle over. Later volgde de aanschaf van Kalkhoff en Focus in Duitsland, Cervélo en Santa Cruz in de VS, en het Nederlandse Urban Arrow en BBB Cycling. Pon.Bike was zelf goed voor 1,5 miljard euro omzet per jaar. Daar komt nu dus circa 1 miljard euro bij van Dorel.  \n  \nTopman Janus Smalbraak van Pon Holdings spreekt in een verklaring van een logische stap voor het bedrijf. Mede door schaalgrootte kan het bedrijf volgens hem beter inspelen op de groeiende vraag naar fietsen, ook elektrische.  \n  \n,,Fietsen is niet alleen gezond, maar speelt ook een cruciale rol in het bestrijden van opstoppingen in steden. Ook is het de duurzaamste manier van transport\", aldus Smalbraak.  \n  \nDe transactie is nog wel afhankelijk van de gebruikelijke goedkeuringen van toezichthouders. De verwachting is dat die voor het einde van het eerste kwartaal van 2022 worden afgerond.  \n  \nEconomieredactie","intensity":0,"negativity":0,"cluster_id":11,"similar_texts":"text160"},{"id":"37","publisher":"Trouw","date":"2021-10-12","url":"https://krant.trouw.nl/titles/trouw/8321/publications/1378/articles/1462170/9/4","title":"Ex-piloot Poch krijgt onbekend bedrag","text":"De Nederlands-Argentijnse oud-piloot Julio Poch en demissionair justitieminister Ferd Grapperhaus zijn het eens geworden over een tegemoetkoming voor Pochs onterechte gevangenschap in Argentinië. Poch zat acht jaar vast wegens vermeende betrokkenheid bij 'dodenvluchten' onder het regime-Videla. In 2009 werd hij in Spanje aangehouden met medewerking van de Nederlandse staat. De hoogte van het bedrag wordt niet bekendgemaakt.","intensity":0,"negativity":1,"cluster_id":16,"similar_texts":"text182"},{"id":"38","publisher":"De Telegraaf","date":"2021-10-13","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/35723b87c0001c90a471abb27abc857b/web/OPS/cciobjects.json&hash=be6cf6107d75a1bd0ecb#/pages/30-31","title":"Extravagant en vol bravoure","text":"Extravagant en vol bravoure\n\nMet Noa Lang en Arnaut Danjuma (r) heeft bondscoach Louis van Gaal er twee goede opties bijgekregen voor de linksbuitenpositie. Danjuma maakt indruk met zijn gedreven spel tegen Gibraltar (foto links). \n\nFOTO’S RENE BOUWMAN\n\n❮❯\n\nHet wordt bij Oranje dringen links voorin door dadendrang van Danjuma en Lang \n\nROTTERDAM Bij de aanvang van zijn derde periode als bondscoach stelde Louis van Gaal nog dat het aanbod van goede vleugelspitsen niet overhield, maar inmiddels is de keuze reuze. Noa Lang deed het tegen Gibraltar prima bij zijn basisdebuut in Oranje en Arnaut Danjuma kende een geslaagde rentree in het Nederlands elftal. Met zijn flitsende invalbeurt stelde de getructe buitenspeler nadrukkelijk zijn kandidatuur voor een plekje in de Oranje-selectie voor het beslissende tweeluik in de WK-kwalificatie volgende maand tegen Montenegro (uit) en Noorwegen (thuis).\n\nMet Lang en Danjuma heeft Oranje er twee smaakmakers bij. Dribbelaars met veel balgevoel en durf. De ex-Ajacied stelde na zijn eerste kennismaking met het Nederlands elftal vol bravoure: „Ik vind mezelf wel een blijvertje.” En Danjuma gooide zonder schroom de trukendoos open. Aan de reactie van het publiek in De Kuip was te merken, dat Oranje er een publiekslieveling bij heeft gekregen. De oe’s en aa’s waren niet van de lucht, als de aanvaller zijn acties maakte en het enthousiasme was groot bij de goal van Danjuma. „Als je zo’n gouden kans krijgt dan moet je die verzilveren”, lichtte hij zijn dadendrang lachend toe.\n\nHet wordt wel dringen op links, want zowel Lang als Danjuma komt het best tot zijn recht op de linkerflank en daarvoor heeft Van Gaal al de nodige opties. PSV’er Cody Gakpo speelde op links tegen Noorwegen, Montenegro en Letland en ontwikkelt zich goed. En bij de 6-1 zege op Turkije deed Steven Bergwijn, die de afgelopen interlands geblesseerd was, het prima links voorin. \n\nHet pijnpunt zit voor Van Gaal op de rechterflank, waarvoor hij op dit moment eigenlijk alleen Steven Berghuis heeft, terwijl die bij zijn club Ajax de laatste wedstrijden als aanvallende middenvelder heeft gespeeld. Tegen Gibraltar viel Donyell Malen in als rechteraanvaller, maar hij is eigenlijk spits. Ter versterking van de rechtsbuitenpositie had Van Gaal eerst Anwar El Ghazi op het oog, maar die zit de laatste tijd op de bank bij Aston Villa. \n\nTegen Letland probeerde de bondscoach Lang op rechts, maar het bravouremannetje stond koud in het veld of hij stak over naar zijn favoriete linkerflank en dirigeerde Gakpo naar rechts. Iets wat Van Gaal verblufte, maar wat hij direct ook weer rechtzette. „Dat is toch ook ongelofelijk, dat hij gewoon tegen een andere speler zegt: ik ga links spelen”, reageerde Van Gaal lachend. „Maar dat heb ik gecorrigeerd, want ik wilde hem op rechts zien.” \n\nEn ook Danjuma lijkt niet de oplossing voor de zwakke bezetting op rechts, want hij heeft bijna geen ervaring met de rechtsbuitenpositie. „Ik zal niet zeggen, dat het geen optie is. Je moet daar gaan spelen waar de bondscoach wil dat je speelt. Als hij zegt, dat je op doel moet staan dan moet je gaan keepen. Maar ik heb wel niet of nauwelijks op rechts gespeeld en ik denk dat mijn kwaliteiten het best naar voren komen op de linkerflank.”\n\nDat liet hij zien tegen Gibraltar. Natuurlijk was de tegenstander zeer bescheiden, maar het lef en de intensiteit die Danjuma toonde in zijn invalbeurt spraken tot de verbeelding. „Het was een beetje extravagant zoals ik speelde, maar dat mag ook wel”, vertelde hij na afloop lachend. \n\nDe aanvaller van Villarreal glunderde na zijn sterke optreden. „Ik ben trots, dat ik weer mijn land mocht vertegenwoordigen. Het was exact drie jaar terug dat ik er voor het laatst bij was geweest. Maar ik had honderd procent het gevoel, dat de kans weer zou komen. Ik heb me de afgelopen jaren doorontwikkeld. Ik heb meer ervaring en ben bevoorrecht, dat ik in verschillende landen heb mogen spelen. Op mijn 24e heb ik al aardig wat bagage.”\n\nDanjuma deelt met Depay (Ghanees-Nederlands), Gakpo (Togolees-Nederlands) en Nathan Aké (Ivoriaans-Nederlands) een deels Afrikaanse afkomst. Hoewel de oer-Hollandse naam Groeneveld in zijn paspoort staat, hanteert hij zijn Nigeriaanse tweede voornaam Danjuma als voetbalnaam. Dat betekent ’op vrijdag geboren’. De aanvaller, die is geboren in Lagos en opgegroeid in Oss, heeft een sterke band met beide landen door de hechte band met zijn Nederlandse vader en Nigeriaanse moeder, die in Engeland woont.\n\nDanjuma was afgelopen weekeinde bij zijn vader in Nederland op bezoek toen het telefoontje kwam, dat hij was opgeroepen voor Oranje, zodat hij snel in Zeist kon zijn. Van zijn rentree in Oranje heeft hij een mooi souvenirtje meegenomen voor zijn vader. „Ik wilde één shirt zelf houden en eentje aan mijn vader geven, maar er kwam een speler van de tegenpartij naar me toe om een shirt. Ik vind het een vorm van respect als een tegenstander dat vraagt, dus ik heb hem een shirt gegeven. En het shirt waarin ik gescoord heb, gaat naar mijn vader. Mijn vader is mijn nummer één-fan. En hij staat er helemaal achter dat ik de naam Danjuma gebruik.”\n\n’Shirt waarin ik heb gescoord, gaat naar mijn vader’","intensity":0,"negativity":2,"cluster_id":3,"similar_texts":"text138"},{"id":"39","publisher":"De Telegraaf","date":"2021-10-13","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/35723b87c0001c90a471abb27abc857b/web/OPS/cciobjects.json&hash=c8deec419831189affbe#/pages/50-51","title":"Fikse strafeisen in zaak drillrapmoord op Pier","text":"Fikse strafeisen in zaak drillrapmoord op Pier\n\nDe messen werden in de vuilnisbak gevonden.\n\nfoto Dick Teske\n\ndoor Lieke Jongbloed\n\nDen Haag Het Openbaar Ministerie (OM) heeft dinsdag met een hoge strafeis van 13 jaar cel wegens doodslag op klaarlichte dag op een overvolle boulevard van Scheveningen een signaal af willen geven over het gebruik van geweld in de drillrapscene. \n\nDe twee 21-jarige verdachten, Darryl L. en Roan W. uit Amsterdam,zouden zich volgens de officier schuldig hebben gemaakt aan doodslag door op de Pier op 10 augustus 2020 de 19-jarige Cennesthon ’Chuchu’ Janga te hebben neergestoken. \n\n„De verdachten hebben doelbewust een situatie opgezocht waarin een ruzie geregeld zou worden. Een ruzie tussen twee drillrappers in een scene waarin geweld wordt verheerlijkt. Waarin punten worden gescoord voor het plegen van geweld tegen je vijanden. Waarin het gebruik van vuurwapens en grote messen kennelijk heel normaal wordt gevonden”, zei de officier tijdens de zitting. „Bovendien was het een prachtige zomerse dag en zijn veel mensen ongewild getuige geweest van de chaos. Ze hebben het beeld gezien van het slachtoffer dat onderaan de trap vocht voor zijn leven.”\n\nMet deze woorden zette de officier haar eis van 13 jaar kracht bij. Ze gaf ook aan dat doorgaans voor doodslag straffen tussen de 8 en 12 jaar worden geëist. \n\nDe steekpartij was een dramatisch hoogtepunt van een ruzie tussen twee rivaliserende drillrap-formaties uit Rotterdam en Amsterdam. „Maar het slachtoffer maakte geen deel uit van deze drillrap-groep”, gaf de officier nog mee. Iets dat een dag eerder ook door de familie van het slachtoffer was aangestipt. \n\nDe advocaat van Roan W. gaf aan dat er geen enkel bewijs was dat zijn cliënt een mes had gebruikt die dag. „En het mes dat aan hem wordt toegewezen heeft geen dodelijke verwonding veroorzaakt.” W. zelf verklaarde in zijn laatste woord dat die dag ook de ergste in zijn leven was.” Hij kreeg dinsdag van de officier nog een verwijt naar zijn hoofd. Hij zou op maandag in zijn cel kwetsende teksten op de muur hebben geschreven verwijzend naar deze zaak. Ook dit ontkende hij.\n\nDarryl L. zou zich hebben willen verdedigen op een aanval vanuit een grote groep Rotterdammers, zo stelde zijn raadsman. „En dat hij met messen rondliep wil niet zeggen dat hij heeft gestoken.” Uitspraak: 4 november.","intensity":0,"negativity":0,"cluster_id":46,"similar_texts":"text459"},{"id":"40","publisher":"NRC Handelsblad","date":"2021-10-12","url":"https://www.nrc.nl/nieuws/2021/10/12/fokke-sukke-a4061443#20211012-79855-120","title":"Fokke & Sukke","text":"Een versie van\n\ndeze illustratie\n\nverscheen ook in\n\nNRC Handelsblad\n\nvan 12 oktober 2021\n\nEen versie van\n\ndeze illustratie\n\nverscheen ook in\n\nNRC in de ochtend\n\nvan 12 oktober 2021","intensity":0,"negativity":0,"cluster_id":23,"similar_texts":"text405"},{"id":"41","publisher":"Algemeen Dagblad","date":"2021-10-13","url":"https://krant.ad.nl/titles/algemeendagblad/7908/publications/26603/articles/1462883/5/2","title":"Geen bezwaar tegen homohuwelijk van troonopvolger","text":"Het kabinet ziet geen bezwaren als de troonopvolger wil trouwen met een persoon van hetzelfde geslacht. Dat schrijft demissionair premier Mark Rutte in antwoord op vragen van de VVD en PvdA.  \n  \n  \n'Het kabinet vindt dat de erfopvolger ook kan trouwen met een persoon van hetzelfde geslacht en ziet geen beletsel voor een toestemmingswet voor een huwelijk van een erfopvolger met een persoon van hetzelfde geslacht. Het kabinet ziet dus niet dat een troonopvolger of de koning afstand zou moeten doen van de troon wanneer hij/zij zou willen trouwen met een partner van hetzelfde geslacht', schrijft Rutte.  \n  \nHij wil niet ingaan op de troonopvolging door mogelijke kinderen die in dat huwelijk kunnen worden geboren. 'In het kader van de behandeling van een toekomstige toestemmingswet kan door de regering en de Staten-Generaal zo nodig nader worden stilgestaan bij de afstammingsrechtelijke positie van kinderen geboren uit het desbetreffende huwelijk in relatie tot het dan geldende afstammingsrecht. Het is niet dienstig om nu vooruit te lopen op een dergelijke weging omtrent de erfopvolging in het kader van een toestemmingswet.' De kwestie werd eind vorige maand actueel toen politieke partijen aan de bel trokken naar aanleiding van het boek Amalia, de plicht roept. Daarin bespreekt auteur en staatsrechtgeleerde Peter Rehwinkel de stelling dat de kroonprinses de troon zal moeten opgeven als zij zou willen trouwen met een partner van hetzelfde geslacht. De regering nam dit standpunt destijds in bij de behandeling van de wet die het burgerlijk huwelijk openstelde voor personen van gelijk geslacht, in de volksmond ook wel bekend als het 'homohuwelijk'.  \n  \nToenmalig staatssecretaris van Justitie Job Cohen maakte destijds een voorbehoud. Omdat het koningschap erfelijk is, zo redeneerde hij, zou de essentie daarvan op het spel worden gezet als de troonopvolger met iemand van zijn eigen geslacht trouwt, 'aangezien op voorhand vaststaat dat uit een dergelijk huwelijk geen kinderen geboren kunnen worden.'","intensity":0,"negativity":1,"cluster_id":6,"similar_texts":"text626"},{"id":"42","publisher":"Trouw","date":"2021-10-13","url":"https://krant.trouw.nl/titles/trouw/8321/publications/1379/articles/1462878/1/1","title":"Geen grip op afhandeling toeslagen","text":"De Belastingdienst heeft nog altijd geen idee hoe de vastgelopen hersteloperatie van gedupeerde ouders in de toeslagenaffaire moet worden vlotgetrokken. Al voor de zomer kondigde demissionair staatssecretaris Alexandra van Huffelen aan de hersteloperatie te willen 'herijken', maar dat proces bevindt zich pas in de 'beeldvormende fase', zo blijkt uit interne correspondentie die is ingezien door Trouw.  \n  \nGisteravond debatteerde de Tweede Kamer met Van Huffelen over de afhandeling van de toeslagenaffaire. Een dag eerder had de Nationale Ombudsman al alarm geslagen. Voor duizenden ouders is de wettelijke termijn voor herstel binnen één jaar al verlopen, maar zij hebben geen enkel perspectief over wanneer zij geholpen worden. Tot nog toe is nog geen 10 procent van de 47.000 mensen die zich als gedupeerde hebben gemeld, volledig beoordeeld en gecompenseerd.  \n  \nDe Tweede Kamer wilde, in navolging van de debatten die het afgelopen jaar over de hersteloperatie plaatsvonden, weten hoe het kabinet gaat zorgen voor versnelling. Een plan daarvoor is er nog niet, erkende Van Huffelen.  \n  \nVorige week vond er een zogeheten 'herijkingsdag' plaats, waarin de Belastingdienst 'betrokkenen en stakeholders' vroeg om ideeën over hoe het anders en beter kan. Aanwezigen vertellen dat aan hen voor die dag opnieuw gevraagd is om alle signalen waar het misgaat door te geven, terwijl zij met diezelfde signalen al maandenlang tevergeefs aankloppen bij de Belastingdienst. De volgende herijkingsdag staat gepland voor 3 november. 'In november' moet de herijking worden afgerond, maar wanneer er een plan moet liggen om de hersteloperatie daadwerkelijk anders vorm te geven, is niet bekend.  \n  \nGouden oplossingen bestaan niet, hield Van Huffelen de Tweede Kamer voor. Zij erkende 'niet tevreden' te zijn met hoe het nu gaat. \"We moeten een andere route kiezen, anders zijn we nog heel lang bezig.\" Onlangs zei Van Huffelen dat het nog jaren zal duren voordat ouders geholpen gaan worden. Voor ouders die niet door een eerste 'lichte' toets komen, betekent dat dat ook hun schulden niet langer gepauzeerd zijn en deurwaarders zich weer melden.  \n  \nEen groep advocaten van gedupeerde ouders ziet de aanpak van de Belastingdienst niet langer zitten, en schreef gisteren een brandbrief aan de Tweede Kamer. Nog altijd krijgen zij geen dossiers van ouders, duurt het weken voordat zij contact krijgen met de herstelorganisatie en is er onduidelijkheid over hoe schade berekend wordt. De Nederlandse Orde van Advocaten ondersteunt de oproep van de groep, en zegt samen met hen te werken aan een veel eenvoudiger aanpak.  \n  \nIntussen is de hersteloperatie al grotendeels uit handen van de Belastingdienst geraakt: bijna driekwart van de bijna achthonderd werknemers van herstelorganisatie UHT bestaat uit extern ingehuurd personeel. Betrokkenen laten weten e-mails te ontvangen van consultancybureaus als Accenture en Boston Consulting Group, uit naam van UHT. Het aantal eigen medewerkers van de Belastingdienst is teruggelopen van bijna driehonderd begin dit jaar naar ruim tweehonderd vorige maand. Kamerlid Farid Azarkan (Denk) zei in het debat verhalen te horen van mensen die tot 200.000 euro per jaar kunnen verdienen als zij zich laten detacheren bij UHT.  \n  \nVerschillende fracties in de Tweede Kamer drongen er bij Van Huffelen op aan dat zij expliciet een eindtijd formuleert waarbij alle gedupeerden geholpen zijn, maar daar wil de demissionair staatssecretaris niet aan. Voorstellen om de schadevergoeding minder gedetailleerd en juridisch ingewikkeld te maken, en wellicht meer met forfaitaire bedragen te werken, worden meegenomen in de 'herijking', aldus Van Huffelen.\n\nIn het kort\n\nNog geen 10 procent van de gedupeerden is volledig geholpen  \n  \nDe Kamer riep gisteren op tot een snellere afhandeling  \n  \nAdvocaten van de getroffen ouders slaan alarm in een brandbrief aan de Kamer","intensity":0,"negativity":0,"cluster_id":24,"similar_texts":"text325"},{"id":"43","publisher":"De Volkskrant","date":"2021-10-13","url":"https://krant.volkskrant.nl/titles/volkskrant/7929/publications/1384/articles/1462872/22/1","title":"Georgieva mag aanblijven als directeur bij IMF","text":"De in opspraak geraakte direteur Kristalina Georgieva mag aanblijven bij het Internationaal Monetair Fonds (IMF). Het bestuur van het fonds zegt in een verklaring 'alle vertrouwen' te hebben in het leiderschap van de Bulgaarse. Er waren wel acht lange vergaderingen voor nodig om tot die conclusie te komen. Aanleiding was een onderzoek naar onethisch gedrag bij Georgieva's vorige werkgever, de Wereldbank. Dat spitste zich toe op een ranglijst van landen waar het voor bedrijven het beste toeven is. In 2018 zou China ten onrechte een hogere positie toebedeeld hebben gekregen. De impliciete suggestie is dat Georgieva de onderzoekers onder druk zette. In ruil voor deze gunst zou zij steun hebben gekregen van China voor een extra kapitaalinjectie voor de Wereldbank. Volgens Georgieva klopt er niets van die beschuldigingen. Het bestuur van het IMF, dat leningen en advies verstrekt aan landen in financiële problemen, schaart zich nu achter haar. 'De in de loop van het onderzoek gepresenteerde informatie toonde niet overtuigend aan dat de directeur een onverantwoorde rol speelde, toen ze ceo was van de Wereldbank.' Georgieva kan hierdoor opgelucht adem halen. De grote Europese landen, samen met China en Rusland, steunden haar. Maar twee andere grote aandeelhouders van het fonds, de Verenigde Staten en Japan, zouden sceptisch zijn geweest. In Amerika drongen de Republikeinen aan op actie. Janet Yellen, de Democratische minister van Financiën, zou de telefoon niet hebben opgenomen toen Georgieva belde. Volgens sommigen is de IMF-directeur slachtoffer van politieke spelletjes. Econoom Jeffrey Sachs sprak van het nieuwste voorbeeld van 'anti-Chinese hysterie' in de Verenigde Staten. Joseph Stiglitz, oud-hoofdeconoom van de Wereldbank en Nobelprijswinnaar, repte zelfs van een 'couppoging'. Met haar oproepen aan overheden om niet te bezuinigen in crisistijd en meer te doen tegen klimaatverandering, zou Georgieva velen te progressief zijn.","intensity":0,"negativity":0,"cluster_id":9,"similar_texts":"text581"},{"id":"44","publisher":"Algemeen Dagblad","date":"2021-10-13","url":"https://krant.ad.nl/titles/algemeendagblad/7908/publications/26603/articles/1462883/15/1","title":"Gerechtigheid voor volksheld?","text":"### Na drie decennia eindelijk strafproces voor moord op president Sankara\n\nEr is door velen in Afrika al bijna 34 jaar uitgekeken naar het proces tegen de moordenaars van Sankara, wiens bijnaam de Afrikaanse Che Guevara luidde. Net als die Argentijnse revolutionair pleitte hij voor een linkse revolutie, en net als hij kwam ook Sankara gewelddadig om het leven.   \n  \nHij werd in 1987 vermoord bij een staatsgreep die zou zijn geleid door zijn voormalige wapenbroeder Blaise Compaoré. De latere president (van 1987 tot 2014) woont nu in Ivoorkust en is hoofdverdachte van het proces in Ouagadougou, dat maandag begon en meteen twee weken werd uitgesteld om de advocaten van de verdachten meer tijd te geven de zaak voor te bereiden. Compaoré is niet bij de strafzaak aanwezig.  \n  \nSankara was populair vanwege zijn vooruitstrevende en zelfbewuste politiek, waarin hij onder meer de strijd aanbond met corruptie en armoede. Ook gaf hij net als 'Che' vrouwen rechten en nam hij als een van de eerste Afrikaanse staatshoofden maatregelen tegen klimaatverandering.   \n  \nBijna op de dag af 34 jaar geleden, op 15 oktober 1987, werd de voormalige president en 'vader van de Burkina Faso-revolutie' gedood bij een staatsgreep. Nabestaanden vertellen lang te hebben gewacht op dit beladen proces, dat onder zware veiligheidsmaatregelen plaatsvindt in een militaire rechtbank in de hoofdstad.  \n  \nSankara schreef geschiedenis als een uitgesproken maoïstische revolutionair. De charismatische leider wilde breken met het koloniale verleden en schrapte bijvoorbeeld de door de Fransen bedachte naam Opper-Volta. Het land zou voortaan Burkina Faso heten, wat in de eigen taal zoveel betekent als 'het land van de oprechte mensen'.\n\nAfwezig\n\nHoofdverdachte, Blaise Compaoré (70) is dus de grote afwezige. ,,Als er ooit een staatsgreep tegen mij plaatsvindt, kan die alleen van Blaise komen. Hij kent al mijn gewoonten\", zo zei Sankara ooit met kennelijk vooruitziende blik. Sinds Compaoré zelf opzij werd geschoven door een volksopstand in 2014, leeft deze ex-president in Ivoorkust. Hij heeft ook de nationaliteit van dat land aangenomen. Volgens zijn advocaten hoeft hij zich mede daarom niet te verantwoorden in Burkina Faso, ook niet omdat dit 'een politiek proces' zou zijn. Volgens de aanklacht wordt Compaoré beschuldigd van onder meer medeplichtigheid aan moord, ondermijning van de staatsveiligheid en het verbergen van de lichamen van de slachtoffers.  \n  \nVolgens advocaat Stanislas Benewendé Sankara (geen familie van Thomas Sankara) duidt de afwezigheid van Compaoré op minachting voor justitie in Burkina Faso en zou hij daarmee ook meteen schuld erkennen. Niettemin spreekt de advocaat van de nabestaanden van de slachtoffers van een juridische doorbraak, omdat het proces überhaupt mogelijk is. Als 35 jaar hangt er een sfeer van geheimzinnigheid rond de staatsgreep. Daarbij doen veel geruchten de ronde dat Frankrijk, de voormalige kolonisator die invloed verloor door Sankara, achter de aanslag zou hebben gezeten.  \n  \nSankara had veel bewonderaars, maar ook al snel steeds meer vijanden - ook in Afrikaanse buurlanden, waar men beducht was voor zijn 'ondermijnen' van de gevestigde orde. Zo verbood hij onder meer besnijdenis bij meisjes, gedwongen huwelijken en polygamie. De belasting op ambtenarensalarissen verdubbelde hij. Dure auto's voor ministers werden ingeruild voor goedkopere modellen en ook de ministerschauffeur hoefde niet meer te komen. Dat alles leek Burkina Faso een nieuw elan te geven en de situatie van de allerarmsten verbeterde. \n\nAntikoloniaal\n\nMaar in het Westen oogstte hij veel kritiek vanwege zijn harde antikoloniale standpunten. Sankara vond bijvoorbeeld dat Afrikaanse landen hun schulden niet moesten afbetalen. ,,In het Westen zal niemand daaraan doodgaan, wij gaan er wel aan dood\", zei hij daarover. Daarbij trad hij in eigen land ook steeds harder op tegen critici.   \n  \nSamen met twaalf van zijn metgezellen werd hij vermoord door een groep commando's tijdens een bijeenkomst op het hoofdkwartier van de Nationale Revolutionaire Raad (CNR) in Ouagadougou.  \n  \nOnder de veertien beklaagden bevindt zich generaal Gilbert Dien-déré (61), een van de belangrijkste legerleiders tijdens de putsch van 1987. Diendéré was stafchef van president Compaoré. Hij zit in Burkina Faso al een straf uit van twintig jaar voor een poging tot staatsgreep in 2015.  \n  \nHet proces komt op een moeilijk moment voor Burkina Faso, dat te lijden heeft onder etnische spanningen, aangewakkerd door de terreur van jihadistische organisaties.","intensity":0,"negativity":0,"cluster_id":7,"similar_texts":"text668"},{"id":"45","publisher":"De Volkskrant","date":"2021-10-12","url":"https://krant.volkskrant.nl/titles/volkskrant/7929/publications/1383/articles/1462169/4/1","title":"Griepprik is nodig, maar helpt hij ook?","text":"### 6 vragen over 'twindemie'\n\n1 Wat maakt de situatie deze winter zorgwekkend?\n\nVorige winter heeft het griepvirus nauwelijks rondgewaard, vermoedelijk hebben de lockdown en de anderhalvemetersamenleving de verspreiding ingedamd. Maar het gevolg is dat mensen door zo'n grieploos jaar minder afweer hebben opgebouwd: zo'n 25 procent zal zijn bescherming zijn kwijtgeraakt, blijkt uit berekeningen. Bovendien is er een nieuwe lichting peuters bij gekomen die nog nauwelijks virusinfecties heeft doorgemaakt, en dus extreem bevattelijk is. Kleine kinderen worden zelf niet ernstig ziek, maar ze kunnen het griepvirus wel makkelijk doorgeven.  \n  \nNu de coronamaatregelen zijn opgeheven, vrezen virologen dan ook voor een zware griepepidemie. 'We gaan waarschijnlijk een intensiever griepseizoen tegemoet', zei RIVM-hoofdwetenschapper Jaap van Dissel maandagmiddag op een bijeenkomst over de griepprik. Extra probleem: de griepprik zal beslist helpen, maar sluit waarschijnlijk niet erg goed aan op de griepvariant van dit jaar, aldus viroloog Marion Koopmans, op dezelfde bijeenkomst.\n\n2 Kun je ook corona én griep krijgen? En is dat erg?\n\nJa, dat kan, maar de kans om corona te krijgen boven op de griep is wel zo'n 60 procent kleiner dan bij mensen die géén griep hebben, blijkt uit een recente Britse analyse. Waarschijnlijk komt dat doordat weefsels die al door het ene virus zijn geïnfecteerd, al extra in de verdedigingsstand staan.  \n  \nTegelijkertijd is de situatie wel meteen ernstiger als het van een dubbelinfectie komt: patiënten met beide virussen belanden vaker in het ziekenhuis en komen vaker te overlijden dan vergelijkbare patiënten met maar één virus, volgens de Britse cijfers. Een 'twindemie': een dubbele uitbraak van corona- én griepvirus, kan ziekenhuizen zwaar belasten: 'Gelijktijdige circulatie van deze twee virussen kan een belangrijke invloed hebben op de zorgvraag', schrijven de onderzoekers.\n\n3 Wat kunnen de gevolgen zijn bij een extreem griepseizoen?\n\nIn het laatste zware griepseizoen, de winter van 2017-2018, stierven 9.500 mensen aan de griep. In 18 weken tijd werden 16 duizend grieppatiënten in het ziekenhuis opgenomen, tal van ziekenhuizen hadden een opnamestop, operaties werden afgezegd vanwege overvolle ic's. Als zich komende winter een vergelijkbaar griepscenario ontvouwt, zijn de problemen niet te overzien omdat er naar verwachting ook nog honderden bedden vol zullen liggen met ernstig zieke covid-patiënten.\n\n4 Beschermt het griepvaccin net zo goed als de coronavaccins?\n\nDe effectiviteit van de griepprik wisselt per seizoen: de componenten van het vaccin veranderen elk jaar, afhankelijk van de dan heersende griepstammen. Soms is er een mismatch. De afgelopen jaren varieerde de effectiviteit van de griepprik van 20 procent tot 60 procent. Dat is veel lager dan de effectiviteit van de coronavaccins van Pfizer en Moderna die mensen, vlak na vaccinatie, voor 90 procent beschermen tegen een infectie en na 4 tot 6 maanden nog altijd voor zo'n 50 procent.  \n  \nOok de bescherming tegen ernstige complicaties ligt bij de griepprik een stuk lager. Coronavaccins voorkomen 90 procent van alle ziekenhuisopnames, het griepvaccin blijft steken op 39 procent, zo liet een Europees onderzoek in elf landen een paar jaar geleden zien.  \n  \n'Het griepvaccin beschermt niet optimaal, maar het is wel het beste wat we hebben', benadrukte Van Dissel. 'Als we er de helft van de gevallen mee kunnen voorkomen, dan betekent dat veel voor de belasting van de zorg.'\n\n5 De afgelopen maanden heeft 83 procent van de volwassenen zich volledig laten vaccineren tegen corona. Zal die hoge vaccinatiebereidheid ook het animo voor de griepprik verhogen?\n\nVorig jaar was er opeens een (tijdelijk) tekort aan griepvaccins omdat meer mensen de prik wilden halen: 57 procent van de doelgroep liet zich uiteindelijk vaccineren tegen de griep, zo blijkt uit cijfers van het Nivel, tegenover 53 procent een jaar eerder. Maar toen waren de coronavaccins nog niet in zicht, en leefde er vermoedelijk meer angst voor de combinatie covid en griep dan nu.  \n  \nToch bestaat de hoop dat veel mensen door de coronapandemie het nut van vaccinatie zijn gaan inzien. Deskundigen verwachten ook dit jaar een hogere opkomst. Er zijn 4,7 miljoen vaccins ingekocht, genoeg om driekwart van de doelgroep in te enten. Die groep is dit jaar uitgebreid: behalve 60-plussers en patiënten met onderliggende ziektes (zoals hart- en longproblemen) krijgen dit jaar ook zwangere vrouwen en mensen met morbide obesitas een uitnodiging.  \n  \nVan Dissel deed maandag een beroep op zorgmedewerkers om zich net zo massaal tegen de griep te laten vaccineren als tegen corona. Zorgpersoneel laat de griepprik al jaren links liggen, de vaccinatiegraad ligt tussen de 13 en 28 procent, terwijl die bij corona 70 à 90 procent bedraagt. Daardoor neemt de kans toe dat personeel ziek uitvalt maar ook dat patiënten in het ziekenhuis worden besmet.\n\n6 Kun je de prik ook zelf aanschaffen?\n\nWie buiten de doelgroep valt, kan de griepprik zelf kopen. Vraag bij de huisarts een recept, koop het vaccin bij de apotheek en ga daarmee naar de huisarts die de prik kan geven. Kosten, alles bij elkaar, rond de 50 euro. Soms worden die vergoed door de werkgever of de zorgverzekering.","intensity":0,"negativity":1,"cluster_id":49,"similar_texts":"text569"},{"id":"46","publisher":"Algemeen Dagblad","date":"2021-10-12","url":"https://krant.ad.nl/titles/algemeendagblad/7908/publications/26583/articles/1462166/40/6","title":"Hamilton heeft spijt van kritiek","text":"### Pitstop\n\nNa een nachtje slapen vond Lewis Hamilton alsnog dat Mercedes in de Grote Prijs van Turkije de juiste beslissing nam door hem in de slotfase naar binnen te roepen voor een pitstop. De Britse coureur was tijdens en direct na de race erg kritisch op die keuze. \"Het was mijn beslissing om buiten de blijven, maar dat werkte niet. Uiteindelijk hebben we toch een stop gemaakt, dat was het veiligste om te doen\", zo schreef Hamilton gisteren op Instagram. \"We leven en we leren. We winnen en verliezen als team.''","intensity":0,"negativity":2,"cluster_id":37,"similar_texts":"text31"},{"id":"47","publisher":"De Telegraaf","date":"2021-10-12","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/5448a9027989e54720aca2e944d0522e/web/OPS/cciobjects.json&hash=64046bbf749b44ef0474#/pages/34","title":"Hamilton steekt hand in eigen boezem na mislukte strategie","text":"Hamilton steekt hand in eigen boezem na mislukte strategie\n\nLewis Hamilton \n\nAMSTERDAM Lewis Hamilton was over de boordradio furieus, nadat hij tijdens de Grand Prix van Turkije acht ronden voor het einde alsnog een pitstop moest maken en uiteindelijk als vijfde finishte. Een dag later steekt de zevenvoudig wereldkampioen de hand in eigen boezem. \n\n„Het is niet waar dat ik boos ben op mijn team”, zegt Hamilton op zijn Instagram-account. „We namen het risico om langer door te blijven rijden, in de hoop dat de baan zou opdrogen, maar dat gebeurde niet. Ik wilde het risico nemen om (zonder stop, red.) door te gaan, maar dat was mijn beslissing en pakte niet goed uit. Dat we alsnog besloten dat het verstandiger was om een pitstop te maken, was het veiligste om te doen.”\n\nHamilton negeerde eerdere verzoeken van zijn team Mercedes om naar binnen te komen in Istanbul. Een derde plek lonkte voor de als elfde gestarte Brit, maar het werd dus een vijfde stek. Zijn achterstand op Max Verstappen in de strijd om de wereldtitel bedraagt nu zes punten. \n\n„We winnen en verliezen samen als team. Verwacht niet dat ik altijd beleefd en rustig ben over de boordradio wanneer ik aan het racen ben. We zijn allemaal heel gepassioneerd en in het heetst van de strijd kan dat er even uitkomen, maar dat geldt voor alle coureurs.”","intensity":0,"negativity":0,"cluster_id":37,"similar_texts":"text560"},{"id":"48","publisher":"De Volkskrant","date":"2021-10-12","url":"https://krant.volkskrant.nl/titles/volkskrant/7929/publications/1383/articles/1462169/7/1","title":"Hersteloperatie is weer hoofdpijndossier","text":"### Analyse: hulp aan gedupeerde ouders\n\n'De hersteloperatie van de kinderopvangtoeslagaffaire verkeert in zwaar weer.' Aldus beschouwt de Nationale Ombudsman de toestand, in zijn periodieke evaluatie van de schadehulpverlening aan de gedupeerde ouders. Reinier van Zutphen constateert maandag in een voortgangsanalyse dat ouders gefrustreerd raken, omdat ze na vele maanden wachten nog steeds geen duidelijkheid hebben over de afhandeling van hun dossier.  \n  \nStaatssecretaris Alexandra van Huffelen geeft toe dat het niet goed gaat met de hersteloperatie. In een reactie op de bevindingen van de Ombudsman schrijft ze: 'Ik deel uw zorg en ik herken de in uw rapport benoemde knelpunten.' De huidige aanpak van de hersteloperatie volstaat niet en behoeft een 'herijking'. Dat inzicht had Van Huffelen overigens al voor de zomer met de Tweede Kamer gedeeld.\n\nWat gaat er mis?\n\nEen groot deel van de gedupeerde ouders moet erg lang wachten op de definitieve beoordeling van hun dossier. Daardoor verkeren zij lang in onzekerheid over de vraag of zij recht hebben op schadevergoeding, hoe hoog die schadevergoeding dan is en wanneer die wordt uitbetaald. Dat lange wachten is pijnlijk, omdat de meeste 'schadedossiers' dateren uit de periode 2007-2016. De ouders die zich voor compensatie hebben aangemeld, zitten dus al minstens vijf jaar - en vaak nog veel langer - in de schulden en de stress. De Ombudsman is erg kritisch over het feit dat Van Huffelen de ouders niet kan vertellen wanneer hun hulpverzoek uiterlijk behandeld wordt. Ouders hebben behoefte aan zo'n planning; ze willen weten wanneer ze aan de beurt zijn.  \n  \nVan Zutphen bekritiseert ook de klachtenafhandeling van de Uitvoeringsorganisatie Hersteloperatie Toeslagen (UHT), de organisatie die speciaal is opgezet voor de hulpverlening aan ouders die slachtoffer zijn van het kinderopvangtoeslagenschandaal. Dit voorjaar nam het aantal klachten plotseling sterk toe. De klachtenlijn was slecht bereikbaar en 28 procent van de klachten werd pas na meer dan tien weken - dat is buiten de wettelijke termijn - afgehandeld. De Ombudsman is ook ontevreden over de brieven waarmee de UHT ouders informeert die níét in aanmerking komen voor financiële compensatie. Die zijn niet specifiek genoeg over de reden van afwijzing en scheppen daardoor verwarring bij de ouders, wat weer tot nieuwe klachten leidt.\n\nWaarom gaat het mis?\n\nHet aantal ouders dat zich meldt voor compensatie is veel groter dan Van Huffelen in eerste instantie had voorzien. Een jaar geleden ging ze er nog van uit dat maximaal 22 duizend ouders in aanmerking zouden komen voor compensatie. Eind vorige maand waren er ruim 47 duizend aanvragen ingediend. Elke week komen daar 250 tot 300 nieuwe aanmeldingen bij. Van de tot nu toe ingediende hulpverzoeken zijn er minder dan vijfduizend definitief afgehandeld. De rest wacht nog op herbeoordeling, al dan niet door een beroeps- of bezwaarcommissie.  \n  \nDe staatssecretaris erkent dat ze de toestroom heeft onderschat. Eind vorig jaar lagen er negenduizend compensatieverzoeken. Onder druk van de Tweede Kamer, die wilde dat ouders sneller uitbetaald zouden krijgen, kondigde het kabinet in de kerstvakantie de Catshuis-regeling aan. Elke ouder die na een lichte controle als gedupeerde wordt aangemerkt, krijgt sindsdien alvast 30.000 euro uitgekeerd. De publiciteit over die regeling heeft tot een sterke stijging van het aantal aanvragen geleid.  \n  \nEen groot deel daarvan komt niet door de lichte controle heen, omdat de aanvrager bijvoorbeeld geen kinderen heeft of nooit kinderopvangtoeslag heeft ontvangen. Sommige aanvragers moesten de kinderopvangtoeslag terecht terugbetalen. Weer andere aanvragers kwamen in de problemen met de zorg- of huurtoeslag, of kampen met particuliere en publieke schulden die niets te maken hebben met het toeslagenschandaal. Van de aanmeldingen die vóór 15 februari binnen kwamen is 40 procent na een eerste controle afgewezen. Onder de recente aanvragen is het percentage onterechte aanvragen veel hoger, namelijk 60 tot 80.  \n  \nNiet alleen krijgt de UHT meer aanvragen binnen dan verwacht; ook de benodigde behandeltijd per dossier blijkt langer dan ingeschat. Nogal wat ouders zijn niet genoeg geholpen met een smak geld. Zij kampen met hoge schulden, met psychische en lichamelijke gezondheidsklachten of met huisvestingsproblemen.  \n  \nDe Tweede Kamer en Van Huffelen willen deze mensen ook niet-financiele hulp geven, maar dat vereist complexe afstemming met schuldeisers, zorginstanties, woningcorporaties en gemeenten. Ook hebben ouders behoefte aan veel persoonlijk contact met een 'zaakbehandelaar' die hen gedurende het aanvraagproces intensief begeleidt. Deze zeer individuele aanpak is noodzakelijk om ouders écht goed te helpen, vindt zowel Kamer als kabinet, maar is erg tijdrovend. Het kost gemiddeld 50 uur om een dossier helemaal af te ronden. Van Huffelen probeert de capaciteit van de UHT wel te vergroten, maar dat lukt slecht door de krappe arbeidsmarkt.\n\nWat is de oplossing?\n\nDe ouders moeten snel geholpen worden, maar ook zorgvuldig en met veel persoonlijke aandacht. Van Huffelen benadrukt steeds weer dat die twee doelen slecht verenigbaar zijn. Bovendien breidt de Tweede Kamer de groep gedupeerden die in aanmerking komt voor compensatie telkens uit om zoveel mogelijk slachtoffers recht te doen. In eerste instantie ging het om circa tweeduizend ouders die in de knel kwamen doordat de Belastingdienst hun kinderop-vangorganisatie van fraude verdacht.  \n  \nVervolgens regelde de Kamer ook compensatie voor mensen die de dupe zijn van de 'alles-of-niets'-benadering die de Belastingdienst bij de terugvordering van kinderopvangtoeslag hanteerde. Op verzoek van de Kamer komt er daarnaast compensatie voor mogelijk tienduizenden mensen wier naam voorkwam op een soort 'zwarte lijst' van de Belastingdienst. Ook duizenden burgers die ten onrechte andere toeslagen (zorgtoeslag, huurtoeslag en kindgebonden budget) moesten terugbetalen kunnen straks aanspraak maken op een schaderegeling. Tot slot is er ook voor 95 duizend kinderen en elfduizend ex-partners van toeslagouders een compensatieregeling in de maak.  \n  \nVan Huffelen hoopt de afhandeling te versnellen door de eenvoudige dossiers (van ouders die weinig schade hebben geleden) er sneller uit te filteren. De eerste, lichte controle zou dan wat uitvoeriger moeten worden. Die dossiers kunnen dan sneller een eindbeoordeling krijgen, waardoor de UHT meer tijd overhoudt voor de ingewikkelde hulpvragen. Of deze nieuwe aanpak werkbaar is, laat de staatssecretaris momenteel onderzoeken.","intensity":0,"negativity":0,"cluster_id":37,"similar_texts":"text689"},{"id":"49","publisher":"Trouw","date":"2021-10-12","url":"https://krant.trouw.nl/titles/trouw/8321/publications/1378/articles/1462170/15/2","title":"Huizenkoper neemt onverantwoorde risico's, waarschuwt Klaas Knot","text":"Een 'allesomvattende oplossing' is nodig om de problemen op de woningmarkt op te lossen, vindt president Klaas Knot van De Nederlandsche Bank (DNB). Nederland moet af van het idee dat alleen het bijbouwen van huizen helpt om starters meer kansen te geven bij het vinden van een huis. \"Het eerste waar een starter behoefte aan heeft, is dat de huizenprijzen minder sterk stijgen\", benadrukt Knot in een gisteren verschenen rapport over bedreigingen voor de financiële stabiliteit.  \n  \nVolgens Knot is de forse huizenprijsstijging niet alleen het gevolg van een tekort aan woningen. \"Woningschaarste is er altijd wel geweest\", zegt hij. Ook is de lage hypotheekrente niet doorslaggevend. In andere landen is de rente ook laag, maar gaan de prijzen niet zo sterk omhoog. Knot denkt dat het probleem zit in de leenruimte van huishoudens en fiscale voordeeltjes voor huizenbezitters; die jagen de vraag op de markt aan.\n\nAflossingsvrije hypotheek\n\nJuist omdat mensen in staat zijn veel te betalen voor een huis, lopen de prijzen zo hard op, meent Knot. De DNB'er merkt ook dat aflossingsvrij lenen de laatste tijd weer wat in populariteit toeneemt, vooral onder doorstromers en oversluiters die nog een hypotheek hebben die al voor 2013 was afgesloten. Die kunnen nog steeds steeds kiezen voor een aanzienlijk deel aflossingsvrije schuld bij een nieuwe hypotheek.  \n  \nDNB maakt zich al langer zorgen over de woningmarkt, met name om de torenhoge schulden die huishoudens aangaan bij het afsluiten van een hypotheek. Nu huizen steeds duurder worden, nemen die schulden toe. Evenals de kans op financiële problemen waarin mensen kunnen belanden als het weer minder goed gaat op de woningmarkt.  \n  \nKnot spreekt van een spiraal van steeds hogere huizenprijzen en hogere hypotheekschulden. Pas als die spiraal doorbroken wordt, kan de situatie op de woningmarkt wat normaliseren. Hij hamert erop dat de vele belastingvoordelen voor huizenbezitters moeten worden afgebouwd, zoals de hypotheekrenteaftrek.  \n  \nDNB grijpt ook zelf in. Banken moeten met ingang van volgend jaar meer kapitaal aanhouden voor hun hypotheekportefeuilles, een regeling die even werd uitgesteld vanwege de coronacrisis. Nu de economie weer op gang komt en de huizenmarkt nog allesbehalve gezond is, wordt de maatregel alsnog doorgevoerd. Als banken meer buffers aanhouden, zijn ze beter in staat de gevolgen van een eventuele huizenprijscorrectie op te vangen.  \n  \nNaast de woningmarkt baart ook de sterk oplopende inflatie Knot zorgen. Volgens DNB is het mogelijk geen tijdelijk fenomeen, zoals de Europese Centrale Bank steeds verkondigt. De Nederlandsche Bank sluit niet uit dat de prijzen langere tijd sterk blijven stijgen, wat een schok op de financiële markten teweeg kan brengen.  \n  \nDe prijzen in Nederland en veel andere landen lopen hard op, mede vanwege de sterk gestegen gasprijs. Ook internationaal transport is flink duurder geworden en automobilisten zijn meer geld kwijt aan de pomp. Economen vermoeden een verband tussen de sterke inflatie en het economisch herstel na de coronacrisis. Daarom denken ze dat die inflatie tijdelijk is.\n\nRisicobeheer\n\nDNB-president Knot rekent erop dat de inflatie in het eurogebied in de loop van volgend jaar terugzakt naar een gewenst niveau van ongeveer 2 procent. Maar 'vanuit gezond risicobeheer' vindt hij het belangrijk dat beleggers zich bewust zijn van alternatieve scenario's en ziet hij het als zijn taak om financiële markten op de risico's te wijzen.  \n  \nKnot sluit niet uit dat inflatie wordt veroorzaakt door verstoringen die langer aanhouden, zoals knelpunten in mondiale productieketens. Ook kan de krapte op de arbeidsmarkt de lonen opdrijven.","intensity":0,"negativity":0,"cluster_id":15,"similar_texts":"text23"},{"id":"50","publisher":"Trouw","date":"2021-10-13","url":"https://krant.trouw.nl/titles/trouw/8321/publications/1379/articles/1462878/17/2","title":"IMF-directeur mag aanblijven na rel over opgepoetst rapport","text":"Het lot van Kristalina Georgieva was zeer onzeker toen bekendwerd dat ze bij haar vorige werkgever, de Wereldbank, mogelijk betrokken was bij het manipuleren van gegevens over China. Het uitvoerend bestuur van het IMF heeft echter maandagavond bepaald dat de beschuldigingen tegen de Bulgaarse econoom onvoldoende zijn onderbouwd.  \n  \nIn dit dagelijks bestuur zitten 24 vertegenwoordigers van landen, en van groepen landen, die lid van zijn het IMF. Volgens ingewijden kreeg Georgieva de steun van Frankrijk en andere Europese landen. De Verenigde Staten en Japan drongen naar verluidt aan op een grondig onderzoek naar de beschuldigingen aan haar adres.  \n  \nUiteindelijk besloten de VS volgens persbureau Bloomberg om niet op het ontslag van de 68-jarige Georgieva aan te sturen. De Amerikaanse minister van financiën Janet Yellen laat weten dat ze het dossier nauwlettend blijft volgen en eventuele nieuwe feiten zal beoordelen.  \n  \nDe kwestie draait om het invloedrijke rapport Doing Business van de Wereldbank, waarin investeerders jaarlijks konden lezen hoe makkelijk of moeilijk het is om in een land zaken te doen. In de editie voor 2018 waren de cijfers van China opgepoetst om het land aan een hogere positie te helpen dan het verdiende. Dat heeft de Wereldbank erkend en vanwege de ophef is de ontwikkelingsbank onlangs gestopt met deze reeks publicaties.  \n  \nMaar wat was de rol van Georgieva? In september schreef het Amerikaanse advocatenkantoor WilmerHale na onafhankelijk onderzoek dat zij in het najaar van 2017 direct betrokken was geweest bij deze manipulatie. Haar huidige positie bij het IMF kwam hierdoor onder druk te staan. Het fonds uit Washington begon een eigen onderzoek en sprak meermalen met Georgieva en vertegenwoordigers van WilmerHale.  \n  \nGeorgieva gaf vorige week een uitgebreide verklaring waarin ze veel kritiek had op de onderzoekers. \"Het idee dat ik na bijna twintig jaar bij de Wereldbank plotseling op ongepaste wijze personeel onder druk zou gaan zetten om informatie te veranderen in een rapport, is schandalig en onwaar\", zei ze.  \n  \nToen China ontdekte dat het zou dalen in de ranglijst van 2018, reageerde het ontstemd. In dezelfde periode was de Wereldbank op zoek naar extra kapitaal. De advocaten verbinden die twee zaken en komen zo aan een motief: het was belangrijk voor de Wereldbank om China gunstig te stemmen. Maar dat motief klopt niet, zei Georgieva, omdat China al akkoord was gegaan met een kapitaalverhoging. De Wereldbank hoefde China dus niet om gunsten te vragen.  \n  \nToen medewerkers van de Wereldbank de positie van China in de ranglijst wilden verbeteren door de data van Hongkong mee te nemen, vond Georgieva dit naar eigen zeggen ongepast. Vervolgens werd het 'China-probleem' op een andere wijze opgelost. Regelmatig reageren landen boos of teleurgesteld als er een ranglijst verschijnt van een organisatie zoals de Wereldbank. Juist daarom moet die de uitkomst zijn van stevig onderzoek, zei Georgieva.  \n  \nHaar verweer heeft bestuur van het IMF kunnen overtuigen. Volgens de uitgegeven verklaring overweegt het bestuur om de interne klachtenregeling bij het IMF te versterken. Dit om problemen zoals bij de Wereldbank te voorkomen.  \n  \nHet is de gewoonte dat Europese landen de directeur van het IMF leveren. Georgieva is sinds 2019 de opvolger van de Franse Christine Lagarde. Háár voorganger was de Fransman Dominique Strauss-Kahn. In 2011 stapte hij op nadat hij was beschuldigd van de verkrachting van een hotelmedewerkster. Hij verklaarde onschuldig te zijn en tot een veroordeling kwam het niet.","intensity":0,"negativity":0,"cluster_id":9,"similar_texts":"text147"},{"id":"51","publisher":"De Telegraaf","date":"2021-10-13","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/35723b87c0001c90a471abb27abc857b/web/OPS/cciobjects.json&hash=186f81c824a267892ae2#/pages/34","title":"Is Esders welkom bij Gewest Friesland?","text":"Is Esders welkom bij Gewest Friesland?\n\nINZELL Ook Henk Hospes, de doorgewinterde trainer van het Gewest Friesland, is verrast door het vertrek van Gijs Esders bij Reggeborgh en diens verzoek om - na anderhalf jaar - terug te keren in zijn trainingsgroep. De ervaren coach doet nog wat gereserveerd als hem naar commentaar wordt gevraagd op de opmerkelijke aanvraag van Esders. „Gijs heeft een verzoek ingediend bij ons bestuur, daar beslis ik verder niet over. Het is niet aan mij om te zeggen ’ja of nee’.” \n\nMaar Hospes verwacht geen grote bezwaren. „Ik heb dit zo nog nooit eerder meegemaakt, dus dit is voor mij ook nieuw. Maar elke ambitieuze sporter met een goed niveau is welkom bij ons. Wij zullen er alles aan doen om hem nog beter te laten worden. Dan kan hij later weer kiezen voor een merkenteam. Daar zijn we voor. Een schaatser moet zo kort mogelijk bij ons zitten om weer door te kunnen stoten naar de top.”\n\nKan Hospes zich misschien iets voorstellen bij de druk die een sporter ervaart met allemaal wereldtoppers om zich heen? „Dat is lastig voor mij. Voor de meeste mensen is het stimulerend om in een team te zitten met grote namen. Daar word je zelf dan ook beter door.”\n\nHospes kent Esders goed. Ziet hij hem in de nabije toekomst terugkeren bij een merkenteam? Of is dit het begin van het einde? „Dat laatste verwacht ik niet en hoop ik ook niet. Hij heeft niet voor niks een verzoek ingediend om terug te komen bij het Gewest met het doel om beter te worden. Als je niet gemotiveerd meer bent, stop je. En hij wil nog niet stoppen.”","intensity":0,"negativity":0,"cluster_id":34,"similar_texts":"text600"},{"id":"52","publisher":"De Telegraaf","date":"2021-10-13","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/35723b87c0001c90a471abb27abc857b/web/OPS/cciobjects.json&hash=9fcb8e6358748ba0b46d#/pages/32","title":"Jahanbakhsh bezorgt Iran een punt tegen Zuid-Korea","text":"Jahanbakhsh bezorgt Iran een punt tegen Zuid-Korea\n\nAlireza Jahanbakhsh heeft Iran met een doelpunt aan een punt geholpen in de WK-kwalificatiewedstrijd tegen Zuid-Korea. De Feyenoorder, die de laatste weken wat in mindere vorm stak in de Eredivisie, kopte in Teheran een kwartier voor tijd raak en bepaalde daarmee de eindstand op 1-1. \n\nDe Zuid-Koreanen waren kort na rust op voorsprong gekomen door een doelpunt van Son Heung-Min van Tottenham Hotspur.\n\nKoploper Iran staat na vier duels op tien punten, Zuid-Korea heeft twee punten minder.","intensity":0,"negativity":0,"cluster_id":36,"similar_texts":"text308"},{"id":"53","publisher":"Trouw","date":"2021-10-13","url":"https://krant.trouw.nl/titles/trouw/8321/publications/1379/articles/1462878/2/4","title":"Jan Ritsema overleden","text":"### personalia\n\nRegisseur en theatermaker Jan Ritsema is zondagavond op 76-jarige leeftijd overleden. Ritsema was ook acteur, danser, theaterdocent en uitgever van theater- en filmboeken. In de jaren tachtig stond hij aan de basis van Toneelgroep Amsterdam en gezelschap Mugmetdegoudentand. Ritsema begeleidde in 1983 op verzoek van Joop Admiraal de beroemde solo U bent mijn moeder. In België, waar de theatermaker lange tijd woonde en werkte, was hij vanaf het begin betrokken bij dansopleiding P.A.R.T.S van Anne Teresa de Keersmaeker.","intensity":0,"negativity":0,"cluster_id":25,"similar_texts":"text753"},{"id":"54","publisher":"De Volkskrant","date":"2021-10-13","url":"https://krant.volkskrant.nl/titles/volkskrant/7929/publications/1384/articles/1462872/6/2","title":"Jeroen Wollaars wint Sonja Barend Award met Nieuwsuur-interview Wopke Hoekstra","text":"Jeroen Wollaars heeft de Sonja Barend Award gewonnen. Hij kreeg de prijs voor het beste televisie-interview voor het vragenvuur dat hij in Nieuwsuur afvuurde op CDA-leider Wopke Hoekstra. Dat maakte Sonja Barend dinsdagavond namens de jury van de prijs bekend in de talkshow Khalid & Sophie. 'Aan het gesprek kon je heel goed zien dat het ontzettend goed was voorbereid', zei Barend. 'Dan zit de interviewer daar en dat straalt eraf, die voelt zich gerustgesteld. Je hebt alles doorgenomen, alle mogelijkheden bekeken. Dat leidt tot een heel streng maar ontspannen gesprek.'  \n  \nBij het interview met Wollaars ontweek Hoekstra ietwat opzichtig meerdere vragen en brak het zweet hem zichtbaar uit. 'Het klinkt oneerbiedig en het is niet het juiste woord, maar Hoekstra liep met open ogen in de valletjes die we voor hem hadden gezet', zei Wollaars eerder in de VARAgids. Nieuwsuur staat dit jaar ook op de tweede plek, voor het interview dat Mariëlle Tweebeeke in mei hield met premier Mark Rutte over zijn plannen voor een nieuwe bestuurscultuur. Deze zomer won Nieuwsuur ook al de Zilveren Nipkowschijf, voor een reeks politieke interviews.","intensity":0,"negativity":0,"cluster_id":35,"similar_texts":"text300"},{"id":"55","publisher":"De Volkskrant","date":"2021-10-12","url":"https://krant.volkskrant.nl/titles/volkskrant/7929/publications/1383/articles/1462169/25/1","title":"Juichen om een half dozijn doelpunten","text":"### Nederland 6 - Gibraltar 0\n\nHet schuttersfeest met voltreffers, losse flodders en flagrante missers eindigde in een ereronde, vertaald in een klinkende, voor Gibraltar draaglijk uitslag: 6-0 voor Nederland, op weg naar het WK.  \n  \nAllereerst: het gaat nergens over, dit soort wedstrijden, tussen een land uit de subtop van de wereld en een zeldzame voetbaldwerg, een Jut en Jul-deelnemer uit een minilandje met een imposante rots en een competitie op één veld. Maar het hoort bij de schifting voor een WK. Met de hele wereld beginnen en doorgaan tot één land de kampioen is, kort voor de Kerst in 2022. Nederland behield de koppositie op de avond dat ook Noorwegen en Turkije wonnen, de Turken pas in de 99ste minuut, in Letland. Maar de enige ambitie is eerste worden, met directe plaatsing als beloning.  \n  \nIn sportieve zin is het spel van de flankspelers Noa Lang en invaller Arnaut Danjuma mooi meegenomen. Bondscoach Louis van Gaal speelt min of meer tegen zijn zin 4-3-3, omdat hij te weinig tijd heeft om op 5-3-2 te trainen en omdat hij volgens hemzelf over weinig buitenspelers van topniveau beschikt. Lang en Danjuma, die een paar jaar geleden al een paar keer international was, dienen zich aan als serieuze opties, hoe weinigzeggend het niemendalletje ook was. Ze zitten vol trucs en zijn snel, waarbij Danjuma kracht meebrengt en Lang gratie.  \n  \nOndanks het voorspelde, volstrekte gebrek aan spanning zaten er pakweg 35 duizend opgedofte toeschouwers in de Kuip, ongeveer wetende hoe het af zou lopen. Is dat erg? Nee hoor. Als ze naar een zoete film gaan, weten ze ook hoe de ontknoping zal zijn. Toch gaan ze, om juist dat zoet te proeven. Zo'n wedstrijd als tegen Gibraltar is een kwestie van plezier beleven, op en rond het veld, van het voetbal vieren, en eigenlijk van veel meer.  \n  \nAchter het doel waar Oranje tot de rust zijn aanvalslust botviert, hangt bijvoorbeeld een spandoek van Amnesty International. De tekst luidt: Fifa en Qatar, laat arbeiders niet in hun hempie staan. Dat is het zoveelste protest tegen de arbeidsomstandigheden voor immigranten uit landen als India, Bangladesh, Nepal en Pakistan, die werken aan de WK-infrastructuur, soms tot de dood daarop volgt.  \n  \nHet banier hangt te laag. Het gaat half verscholen achter de reclameborden van de geldschieters van de KNVB. Dat is symbolisch voor de belangstelling voor de situatie in Qatar. Ja, het is heel erg, het lot van die arbeiders, is de vrijwel algemeen gedeelde opinie. Maar we gaan toch voetballen met zijn allen in de zandbak, want ja, de bouw van de stadions is bijna klaar, sport is trouwens geen politiek, en we nemen toch ook hun olie af, en hiermee moet je voetballers niet belasten, enzovoorts.  \n  \nHet WK is dus aanstaande, over ruim een jaar. Koploper in groep G Oranje heeft acht van de tien duels gespeeld en behoudt twee punten voorsprong op Noorwegen, volgende maand te gast in de laatste wedstrijd, wederom in Rotterdam. Eerst volgt nog Montenegro-uit. Het komt vermoedelijk aan op dat laatste duel, waarin Oranje mogelijk aan een gelijkspel genoeg heeft (beste doelsaldo), hoewel bondscoach Van Gaal denkt dat Nederland niet goed op een gelijkspel kan spelen.  \n  \nHet voetbal maandag is vooral het eerste half uur leuk om te aanschouwen voor de start van de week. Nederland voetbalt snel en speels, met zichtbaar plezier en creatief, zoals Van Gaal het wenst. De mannen uit Gibraltar weten zich totaal omsingeld, rekken vanaf minuut één al voorzichtig tijd en denken alleen aan het voorkomen van een historische afgang. Daarin slagen ze uiteindelijk met lof, want met 6-0 kunnen ze best thuiskomen.  \n  \nNoa Lang start voor het eerst in de basisploeg. Hij is een sierlijk bewegende artiest. De aanvaller van Club Brugge pingelt en geeft slimme passjes, zwerft en doet wat hem invalt. Bij rust is de stand 3-0, inclusief twee strafschoppen van Memphis Depay. Doelman Bradley Banda, debutant en werkzaam in het onderwijs, stopt de eerste prachtig en is kansloos op de tweede.  \n  \nDe 1-0 is van aanvoerder Virgil van Dijk, met een kopbal na een hoekschop van Depay. De 2-0 van Depay zelf, na een snelle combinatie met Lang en Klaassen. Denzel Dumfries kopt kort na rust 4-0 in, na een mooie voorzet van Lang. Dan houdt het een beetje op, al valt Arnaut Danjuma gretig in, met sterke, snelle rushes en gevaarlijke voorzetten. Met een schuiver maakt hij ook de 5-0, een verdiende beloning voor zijn fijne spel op de linkervleugel. De 6-0 is van een andere invaller, Donyell Malen. Over het doelsaldo hoeft Oranje zich geen zorgen meer te maken: 29 goals gemaakt, 6 tegen.  \n  \nGroep G  \n  \nNederland - Gibraltar 6-0. 9. Van Dijk 1-0, 21. Depay 2-0, 45+3. Depay 3-0 (strafschop), 48 Dumfries 4-0, 75. Danjuma 5-0, 86. Malen 6-0. Arbiter: Mesjkov (Rus). Toeschouwers: 33.000. Geel: Torrilla (Gib).  \n  \nNederland:  \n  \nBijlow; Dumfries De Vrij, Van Dijk, Blind; Wijnaldum, F. de Jong (60. Weghorst), Klaassen; Berghuis (60. Danjuma), Depay, Lang (78. Malen).  \n  \nGibraltar:  \n  \nBanda; Bosio (46. Ronan), R. Chipolina, Wiseman, Olivero; J. Chipolina (46. Britto), Walker (80. Badr Hassan), Annesley, Torrilla (88. Mouelhi), Valarino; Styche (62. Casciaro).  \n  \nNoorwegen - Montenegro 2-0   \nLetland - Turkije 1-2  \n  \n  \nNederland 8 6 1 1 19 29- 6  \n  \nNoorwegen 8 5 2 1 17 15- 6  \n  \nTurkije8 4 3 1 1 5 19-15  \n  \nMontenegro 8 3 2 3 1 1 12-13  \n  \nLetland 8 1 2 5 5 8-13  \n  \nGibraltar 8 0 0 8 0 3-34","intensity":0,"negativity":0,"cluster_id":12,"similar_texts":"text673"},{"id":"56","publisher":"De Volkskrant","date":"2021-10-12","url":"https://krant.volkskrant.nl/titles/volkskrant/7929/publications/1383/articles/1462169/9/3","title":"Justitie sluit opruiende 'Bataafse' kanalen op Telegram","text":"Het Openbaar Ministerie heeft twee kanalen van complotdenkers op berichtendienst Telegram laten sluiten. Op de kanalen werden bedreigingen en opruiing tegen publieke gezagsdragers gedeeld.  \n  \nHet betreft de kanalen 'Het Bataafse Nieuws' en 'De Bataafse Republiek', die werden beheerd door enkele beruchte complotdenkers. Op de kanalen, die bij elkaar circa 13 duizend volgers hebben, worden al maanden ongefundeerde verhalen verspreid over een satanisch pedofielennetwerk in Bodegraven. Ook delen gebruikers er complottheorieën over onder meer corona.  \n  \nVolgens een woordvoerder van het Openbaar Ministerie (OM) is het - 'voor zover wij weten' - de eerste keer dat justitie zulke kanalen op zwart zet. Sinds mei zijn meerdere verdachten veroordeeld omdat ze bedreigingen en opruiende of lasterlijke berichten hadden geplaatst - onder meer aan het adres van RIVM-topman Jaap van Dissel. In veel gevallen kregen ze een celstraf opgelegd.  \n  \nAfgelopen week werd in 'Het Bataafse Nieuws' en 'De Bataafse Republiek' aangekondigd dat in een nieuw kanaal video's geplaatst zouden gaan worden over het pedonetwerk in Bodegraven. De voorzieningenrechter in Den Haag had verspreiding van zulke berichten, die gebaseerd zijn op 'hervonden herinneringen' van een van de complotdenkers, in juli al verboden.  \n  \nEnkele beheerders van de twee kanalen zitten al enige tijd vast. Wouter R. is eind juni veroordeeld tot een celstraf voor opruiing en het bedreigen van de advocaat van de gemeente Bodegraven. Joost K., die in Spanje woonde, is uitgeleverd aan Nederland en zit in voorarrest. Micha K. zit in de Noord-Ierse hoofdstad Belfast in de cel. Hij vecht zijn mogelijke uitlevering aan Nederland aan.","intensity":0,"negativity":0,"cluster_id":49,"similar_texts":"text226"},{"id":"57","publisher":"Trouw","date":"2021-10-13","url":"https://krant.trouw.nl/titles/trouw/8321/publications/1379/articles/1462878/7/4","title":"Kaag tijdens bedreigingszaak: Dit is niet normaal, woorden doen ertoe","text":"Hoe vaak ze inmiddels op sociale media al niet bedreigd is, dat weet D66-leider Sigrid Kaag niet. Sinds haar entree in de Nederlandse politiek voelt ze zich soms onveiliger dan toen ze met gepantserde konvooien door het Midden-Oosten reisde voor haar werk als VN-gezant, stelt de politica. Achteromkijken tijdens het uitlaten van haar honden, haar kinderen die niet thuis durven komen wegens een dreiging: Kaag trekt nu een grens, ook voor haar man en kinderen, en wil de bedreigingen niet langer wegwuiven.  \n  \nDat stelde de D66-partijleider gisteren in een slachtofferverklaring die ze aflegde tijdens de zaak tegen Van Z. De 43-jarige man bedreigde haar twee weken geleden met de dood via een Facebookgroep. \"Je kunt zeggen: trek het je niet aan, het hoort erbij, het is normaal, alle politici maken het mee. Maar het is niet normaal. Woorden doen ertoe\", stelde Kaag in de rechtbank in Den Haag.  \n  \nAlle mensen die een publieke functie vervullen, moeten dat kunnen doen zonder angst, zei de rechter. Boosheid die op deze wijze wordt geuit heeft effect op andere mensen, en draagt bij aan de verharding van de samenleving. Of Van Z. zich daar bewust van was.  \n  \nVan Z. bekende via Facebook dreigende berichten te hebben gepost aan het adres van de politica en haar voormalige collega-minister Hugo de Jonge. Over Kaag schreef hij: \"Bij deze geef ik u de melding dat ik voor vanavond 24.00 uur Sigrid Kaag ga aanvallen en zo ga verwonden dat ze of dood is, of nooit meer haar functie kan uitvoeren\".  \n  \nHerhaaldelijk betuigde Van Z. spijt, maar dat vond de officier van justitie niet erg overtuigend: er zaten twee weken tussen de bedreigingen aan het adres van De Jonge en Kaag.  \n  \nOp de vraag van de rechter of hij last heeft van woede-uitbarstingen, antwoordde Van Z. dat hij juist heel rustig is. Impulsief, zo noemt hij zichzelf wel. \"Als ik had geweten wat dit allemaal teweeg zou brengen, dan had ik vijf seconden langer nagedacht.\" Tijdens zijn laatste woord bood hij zijn excuses aan aan Kaag.  \n  \nDe rechtbank veroordeelde Van Z. tot vijf maanden celstraf, waarvan twee voorwaardelijk.","intensity":0,"negativity":0,"cluster_id":44,"similar_texts":"text469"},{"id":"58","publisher":"NRC Handelsblad","date":"2021-10-12","url":"https://www.nrc.nl/nieuws/2021/10/12/kamagurka-a4061492#20211012-79855-102","title":"Kamagurka","text":"Een versie van\n\ndeze illustratie\n\nverscheen ook in\n\nNRC Handelsblad\n\nvan 12 oktober 2021\n\nEen versie van\n\ndeze illustratie\n\nverscheen ook in\n\nNRC in de ochtend\n\nvan 12 oktober 2021","intensity":0,"negativity":0,"cluster_id":43,"similar_texts":"text405"},{"id":"59","publisher":"De Telegraaf","date":"2021-10-13","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/35723b87c0001c90a471abb27abc857b/web/OPS/cciobjects.json&hash=9ab0ca69fe4d94b0b669#/pages/8-9","title":"Kanalen complotdenkers op Telegram dicht vanwege delen bedreigingen","text":"Kanalen complotdenkers op Telegram dicht vanwege delen bedreigingen\n\nTelegram is een gratis berichtendienst, die wel gezien wordt als alternatief voor WhatsApp. \n\nFoto ANP/HH\n\nVan onze redactie DFT\n\nAMSTERDAM Het Openbaar Ministerie heeft twee kanalen van complotdenkers op Telegram laten sluiten omdat er strafbare bedreigingen tegen publieke gezagsdragers werden gedeeld. \n\nHet gaat om de kanalen De Bataafse Republiek en Het Bataafse Nieuws, die zijn opgericht door Wouter Raatgever, Joost Knevel en Micha Kat. Ze zouden worden gebruikt voor de verspreiding van ongefundeerde verhalen waarin onder andere RIVM-directeur Jaap van Dissel in verband wordt gebracht met pedofielennetwerken en complottheorieën over corona. \n\nDe twee kanalen hadden 13.000 volgers en waren groeiende. \n\nVoordat het OM de kanalen kon sluiten moest de rechter-commissaris toestemming geven, wat ook is gebeurd. Uit de strafzaken wegens bedreiging en laster tegen de complotdenkers bleek dat de kanalen werden gebruikt voor het verspreiden van lasterlijke, opruiende en bedreigende video’s, berichten en privégegevens en adressen. Ook werd reclame gemaakt voor een nieuw kanaal waarop video’s zouden verschijnen, waarvan de Haagse voorzieningenrechter eerder al had bepaald dat die verwijderd moesten worden. Dat nieuwe kanaal werd eerder door de eigenaar al vrijwillig weggehaald. \n\nVrijheid\n\nSjors van der Hoeven van LawFox advocaten in Tilburg noemt het uit de lucht halen van de kanalen een ’zwaar middel’. \n\n„Dit raakt natuurlijk de vrijheid van meningsuiting. Het kan niet zo zijn dat de autoriteiten bij het minste of geringste websites of kanalen die kritisch zijn ten opzichte van de overheid uit de lucht halen. In dit geval heeft de rechter-commissaris kennelijk op basis van wat het Openbaar Ministerie heeft laten zien, overwogen en geoordeeld dat er een soort vrijplaats dreigde te ontstaan voor allerlei illegale zaken die er worden gepost. Dat kan aanleiding zijn om zulke kanalen te sluiten”, zegt hij. \n\nHetzelfde lot trof in 2011 een website waarin werd opgeroepen de IND aan te vallen. Daarbij oordeelde later de rechter dat er inderdaad sprake was geweest van opruiing.\n\nTelegram is een gratis berichtendienst, die wel gezien wordt als alternatief voor WhatsApp. Het heeft ruim een half miljard maandelijkse gebruikers. In veel aspecten werkt Telegram hetzelfde als WhatsApp, maar er bestaat een aantal verschillen. Zo is het makkelijker om met grote groepen tegelijk te communiceren en is het makkelijker om dat anoniem te doen. \n\nSommige gebruikers kiezen voor Telegram omdat ze niets te maken willen hebben met WhatsApps moederbedrijf Facebook, omdat ze bang zijn dat hun gegevens worden gedeeld. Anderen gebruiken het omdat het veiliger zou zijn of omdat het makkelijker is om er anoniem te blijven, of vanwege de speciale discussiegroepen die er te vinden zijn. Daaronder ook minder frisse, zoals kanalen waar complottheorieën worden verspreid en waar het over illegale handel in gestolen data gaat.\n\nTelegram zelf reageerde dinsdag niet op een verzoek om commentaar, maar op Twitter spreken aanhangers van de twee Bataafse kanalen van een ’dictatuur’, terwijl andere twitteraars tevreden zijn dat er eindelijk wordt ingegrepen. \n\n’Dit raakt de vrijheid van meningsuiting’","intensity":0,"negativity":0,"cluster_id":1,"similar_texts":"text518"},{"id":"60","publisher":"De Telegraaf","date":"2021-10-12","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/5448a9027989e54720aca2e944d0522e/web/OPS/cciobjects.json&hash=a543c20ab9d3deab5ff6#/pages/34","title":"Kipruto heeft langste adem in Boston","text":"Kipruto heeft langste adem in Boston\n\nAtletiek\n\nDe Keniaan Benson Kipruto heeft de 125e editie van de marathon in Boston op zijn naam geschreven. De Afrikaanse hardloper zegevierde in een tijd van 2 uur, 9 minuten en 51 seconden. Het was zijn eerste overwinning in één van de zes grote marathons. Chicago, Tokio, Londen, Berlijn en New York zijn de andere majors in deze atletiekdiscipline.\n\nKipruto won in mei ook al de marathon van Praag. De Ethiopiër Lemi Berhanu eindigde als tweede. Zijn landgenoot Jemal Yimer kwam als derde binnen. Bij de vrouwen zegevierde Diana Kipyogei, eveneens uit Kenia.","intensity":0,"negativity":0,"cluster_id":48,"similar_texts":"text389"},{"id":"61","publisher":"De Telegraaf","date":"2021-10-12","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/5448a9027989e54720aca2e944d0522e/web/OPS/cciobjects.json&hash=1329616e422981ac2006#/pages/34","title":"KNGU: ’Excuses van NOC*NSF markeringspunt’","text":"KNGU: ’Excuses van NOC*NSF markeringspunt’\n\nMarieke van der Plas\n\nARNHEM Voor Marieke van der Plas is het uitgesproken excuus van sportkoepel NOC*NSF een markeringspunt. „Dit is een belangrijke dag in de erkenning van het leed en de pijn waarmee sommigen nog steeds wakker worden en mee naar bed gaan”, sprak de directeur van gymnastiekbond KNGU, kort nadat NOC*NSF-voorzitter Anneke van Zanen-Nieberg excuses had aangeboden. Die waren voor oud-turnsters die hebben geleden onder grensoverschrijdend gedrag van coaches en begeleiders. Ze krijgen een tegemoetkoming van 5000 euro.\n\n„Dit is een markeringspunt. Ook omdat we in de hele sport naar een veiliger klimaat willen”, vindt Van der Plas. De KNGU kreeg in de zomer van 2020 te maken met tal van getuigenissen over misdragingen door coaches ten opzichte van vaak zeer jonge turnsters. Het leidde zelfs tot het tijdelijk stopzetten van het topsportprogramma bij de vrouwen, het afscheid van enkele coaches en een in opdracht van de KNGU gemaakt onderzoek door Verinorm onder de titel Ongelijke Leggers.\n\nVan der Plas: „Het is een zware periode geweest voor de turnsters die meewerkten. Toen het rapport er eenmaal was, hebben we zo snel mogelijk een plan van aanpak gepresenteerd.” Over de aanbeveling tot een financiële vergoeding voor de slachtoffers boog zich in opdracht van NOC*NSF een commissie. Het uitgebrachte advies wordt, zo meldde Van Zanen, overgenomen. Van der Plas noemde het „heel belangrijk” dat NOC*NSF met excuses kwam. „Ik ben er echt heel blij mee. Het is helder dat dit gedrag niet bij topsport hoort en daar hoort een uitspraak van NOC*NSF bij.”","intensity":0,"negativity":0,"cluster_id":19,"similar_texts":"text224"},{"id":"62","publisher":"Algemeen Dagblad","date":"2021-10-12","url":"https://krant.ad.nl/titles/algemeendagblad/7908/publications/26583/articles/1462166/16/1","title":"Knot: 'Dit gaat een keer helemaal fout'","text":"### Het wordt echt tijd voor stevig ingrijpen in de woningmarkt, waarschuwt de voorzitter van De Nederlandsche Bank\n\nKlaas Knot, president van De Nederlandsche Bank (DNB) ziet met lede ogen aan dat huishoudens steeds grotere financiële risico's nemen. En dat kan een keer fout gaan, zegt Knot, die de waarschuwing uitsprak bij de presentatie van het Overzicht Financiële Stabiliteit.  \n  \nEconomisch gaat het goed met Nederland. De economie groeit en de werkgelegenheid blijft hoog. DNB verwacht ook niet dat er alsnog massaal bedrijven failliet gaan nu de steun vanuit de overheid stopt.  \n  \nToch zit er een flinke keerzijde aan de uitbundige groei. ,,Juist als het economisch beter gaat zijn we meestal geneigd minder oog te hebben voor de kwetsbaarheden die zich opbouwen.'' Oftewel, we willen de risico's niet zien.  \n  \nEn die zijn er wel degelijk. Neem de huizenmarkt. In Nederland stegen de huizenprijzen dit jaar al met gemiddeld 16 procent. Dat heeft vooral te maken met de uitbundige financieringsmogelijkheden, naast de lage rente. ,,Er is simpelweg te veel geld op zoek naar te weinig woningen.''  \n  \n,,We moeten de spiraal doorbreken van steeds hogere leningen voor steeds hogere woningprijzen. Er moet beleid komen om de vraag minder uitbundig te maken'', bepleit de bankpresident. Daarvoor zijn diverse mogelijkheden. ,,Begin met het afschaffen van fiscale douceurtjes.'' Dat is onder andere de 'jubelton', de belastingvrije schenking van een ton die ouders aan hun kinderen mogen geven bij de aankoop van een huis. Ook de afschaffing van de overdrachtsbelasting voor starters moet van tafel. En de aftrek van hypotheekrente moet eindelijk eens op de schop, als het aan DNB ligt.\n\nZwaarder belasten\n\nAl die fiscale stimulering zorgt alleen maar voor verder oplopende prijzen. ,,Starters zijn het meest gebaat bij een minder hard stijgende huizenprijs.''  \n  \nOok moeten de leennormen worden aangescherpt. En het vermogen dat in een huis zit, moet zwaarder worden belast. ,,Nu wordt de eigen woning minder zwaar belast dan andere vermogens'', aldus Knot.  \n  \nDoor het huis naar box 3 over te hevelen wordt het vermogen wel belast. Die extra vermogensbelasting kan daar weer worden teruggegeven door een verlaging van de tarieven in de inkomstenbelasting. Maar met alleen fiscale maatregelen is de woningnood niet op te lossen. Knot pleit ervoor dat er meer huizen gebouwd worden. ,,Maar woningschaarste is er eigenlijk altijd geweest en die zal waarschijnlijk ook nooit helemaal verdwijnen'', waarschuwt de bankpresident.  \n  \nDankzij de lage rente kunnen huizenkopers meer lenen en stijgen de prijzen. Als de rente gaat stijgen, kan het omgekeerde gebeuren. En dat kan tot problemen leiden. Als huizenprijzen dalen, zullen meer mensen onder water komen te staan.  \n  \nDat zet weer een rem op de bestedingen van mensen, want de vorige crisis leerde dat mensen dan vooral zorgen dat ze extra aflossen, in plaats van geld aan leuke dingen te besteden. En dat is weer slecht nieuws voor de economie, waarschuwt DNB.  \n  \nTot problemen bij de banken zal dat niet leiden, verwacht Knot. De banken hebben voldoende buffers om een tegenvaller op de woningmarkt te kunnen opvangen.  \n  \nEen probleem voor de langere termijn is de klimaatverandering. In de toekomst zal de kans op overstromingen toenemen. En vooral in dichtbevolkte gebieden in het westen van het land kan dat tot honderden miljarden schade leiden. Maar in de huizenprijzen zit dat risico nog helemaal niet verwerkt.  \n  \nDe lage rente zorgt ook elders voor toenemende risico's. Om toch nog een beetje rendement te maken, gaan steeds meer mensen beleggen. Vorig jaar steeg het aantal particuliere beleggers met 10 procent tot 1,6 miljoen. En die beleggers nemen steeds meer risico. Een flink aantal is in cryptomunten gestapt, maar ook de aandelenbeurzen zijn populair. Niet alleen particulieren, ook institutionele beleggers als pensioenfondsen en verzekeraars beleggen riskanter om toch nog wat extra rendement te maken.\n\nAngst voor inflatie\n\nDat heeft er toe geleid dat de aandelenkoersen tot extreme hoogtes zijn gestegen. Zeker in historisch perspectief. Alleen al tussen maart vorig jaar en nu ging de Amerikaanse beurs bijna 100 procent omhoog. Europa deed het met 75 procent koersstijging ook erg goed. Daarnaast ziet DNB dat ook risicovolle bedrijfsobligaties nauwelijks nog rendement opleveren.  \n  \n,,Dit risicovolle gedrag is alleen vol te houden bij lage inflatie- en renteniveaus'', zegt Knot. ,,In de financiële sector weet men dat dit niet goed kan blijven gaan. Iemand zal dit uiteindelijk moeten gaan betalen.''  \n  \nEn dat moment kan sneller aanbreken dan mensen vermoeden. De laatste maanden is de angst voor inflatie toegenomen. ,,Een toename van inflatie maakt financiële markten nerveus. En dat vertaalt zich in hogere rentes. En dat is slecht voor aandelen. Aandelenbeleggers begonnen afgelopen weken daarom te verkopen toen ze zich begonnen te realiseren dat inflatie wel eens hardnekkiger en hoger kan worden dan eerder verwacht.  \n  \nDat aandelenkoersen wat dalen is geen probleem, vindt DNB. Het gaat er vooral om dat het een beetje geordend gaat en niet tot paniekverkopen en heel hard dalende beurskoersen leidt.","intensity":0,"negativity":1,"cluster_id":15,"similar_texts":"text175"},{"id":"63","publisher":"De Telegraaf","date":"2021-10-12","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/5448a9027989e54720aca2e944d0522e/web/OPS/cciobjects.json&hash=82cd2954cce0ed2cea96#/pages/4-5","title":"Laatste groet aan helden","text":"Laatste groet aan helden\n\nDe Brits-Canadese bemanningsleden van de Short Stirling BK716. eigen foto\n\nOnderzoeker Johan Graas identificeerde de door een Duitse Messerschmitt neergehaalde BK716. „Eén ’roffel’ en zo’n bommenwerper ging naar beneden.”\n\nFoto \n\nDe Telegraaf\n\n❮❯\n\nMonument voor omgekomen vliegers\n\ndoor Chris Ververs\n\nAlmere Wat in 2008 begon met de toevallige vondst van een ’stukkie ijzer’, eindigt dinsdag in de onthulling van standbeeld ’Rise’. In Almere wordt een herdenkingsceremonie gehouden voor de zeven omgekomen bemanningsleden van de Short Stirling BK716, een Britse bommenwerper uit de Tweede Wereldoorlog\n\nVoor het eerst kunnen familieleden van de vijf Britse en twee Canadese bemanningsleden een laatste groet brengen aan hun gesneuvelde dierbaren. Dat gebeurt in het Bos der Onverzettelijken, waar prinses Margriet het beeld onthult dat herinnert aan de zevenkoppige bemanning die in maart 1943 boven het Markermeer is neergehaald door een Messerschmitt 110. Het kunstwerk bestaat uit een motorblok van de Short Stirling BK716, waarop een manshoge, jonge piloot zit. \n\nDe Engelse bommenwerper dropte op 29 maart 1943 zijn lading boven Berlijn om de Duitse oorlogsindustrie schade toe te brengen. De route terug over Nederlandse meren werd als meest veilig beschouwd. Voor de inzittenden van de BK716 bleek dat een dodelijke misvatting. \n\nOnderzoeker Johan Graas van Aircraft Recovery Group 1940-45 is al vijftig jaar betrokken bij vliegtuigbergingen, identificeerde al tientallen wrakken én spoorde al evenzoveel nabestaanden op. Hij was het die ook de BK716 identificeerde. De onderzoeker over die fatale nacht in ’43: „Zo’n Duitse nachtjager had twintigmillimeterkanonnen bij zich en schoot granaten af. Eén ’roffel’ en zo’n bommenwerper ging naar beneden.” In dit geval zo snel, dat de bemanning er niet uit kon springen. \n\nGeluk bij een ongeluk dat de bodem van het Markermeer uit bagger bestaat, zegt Graas. „Het conserveert goed. De spullen die wij er al hebben uit gehaald, zijn klokgaaf. Zo kon uiteindelijk het serienummer van het vliegtuig worden opgedregd.” Een definitieve bevestiging kwam toen Graas een sigarettenkoker met de initialen J.M.C. opviste. „Die kwamen overeen met de naam van bemanningslid John Michael Campbell van de BK716.” \n\nToeval\n\nHet wrak werd in 2008 bij toeval ontdekt door Hans Vierveijzer van KNRM Marken. Tijdens het ophalen van een anker na het weg-slepen van een schip kwam er ’een stukkie ijzer’ mee naar boven. Graas stelde vast dat het de elektrische aandrijfmotor betrof van het landingsgestel van de Short Stirling. \n\nDe onderzoeker verwacht een indrukwekkende bijeenkomst. Naast de onthulling en een ceremonie wijdt zijn stichting ook een expositie aan de berging in het Luchtoorlogmuseum Fort Veldhuis in Heemskerk. „Het zal emotioneel worden voor de nabestaanden”, denkt Graas. \n\n’De spullen die we eruit hebben gehaald, zijn klokgaaf’","intensity":0,"negativity":0,"cluster_id":30,"similar_texts":"text267"},{"id":"64","publisher":"De Telegraaf","date":"2021-10-12","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/5448a9027989e54720aca2e944d0522e/web/OPS/cciobjects.json&hash=e7bd7ed66685e19d21e9#/pages/10-11","title":"Lego past stijl aan","text":"Lego past stijl aan\n\nAmsterdam Lego gaat het onderscheid tussen speelgoed voor jongens en meisjes laten vallen, en zal proberen om stereotypes over gender in de toekomst te vermijden. Dat meldt de Deense speelgoedgigant. \n\nEen onderzoek bij 7000 kinderen uit veertien landen, wijst weliswaar uit dat meisjes aan vertrouwen wonnen door te spelen met speelgoed voor jongens, maar omgekeerd bleek dat niet het geval. 71 procent van de ondervraagde jongens zei dat ze vreesden uitgelachen te worden als ze met ’meisjesspeelgoed’ speelden, een vrees die ook gedeeld werd door hun ouders.","intensity":0,"negativity":0,"cluster_id":45,"similar_texts":"text432"},{"id":"65","publisher":"Trouw","date":"2021-10-13","url":"https://krant.trouw.nl/titles/trouw/8321/publications/1379/articles/1462878/26/1","title":"ln de nieuwe Bijbel blijft God een man","text":"### Aanpassing interview\n\nEen vertaling kan de inhoud van een boek niet veranderen - de Bijbel blijft de Bijbel. Maar een vertaling kan zowel enthousiasme als grote ergernis oproepen, weet Karin van den Broeke. Ze is voorzitter van het Nederlands-Vlaams Bijbelgenootschap (NBG), dat vandaag aan de koning de opvolger van de Nieuwe Bijbelvertaling overhandigt: de NBV21.  \n  \nZelf heeft ze al een proefexemplaar in huis. Die staat in de boekenkast in haar nieuwe, duurzame woning in het Zeeuwse Kortgene waar ze tot voor kort predikant was. Als eerste ging Van den Broeke naar het bijbelboek Ruth, het verhaal van een vluchteling die trouwt met Boaz, een rijke boer. In het Hebreeuws worden Ruth en Boaz getypeerd met hetzelfde woord. Maar in de bijbelvertaling van 1951 wordt dat bij Boaz vertaald met vermogend, en bij Ruth met deugdzaam. \"Ik heb het altijd verschrikkelijk gevonden dat hetzelfde woord zo verschillend wordt weergegeven als het naar een man of naar een vrouw verwijst\", zegt Van den Broeke. \"Dat was voor mij een groot struikelblok bij het lezen van dat verhaal.\"  \n  \nIn de nu voorlaatste vertaling, uit 2004, is de formulering aangepast. Boaz wordt belangrijk genoemd, en Ruth bijzonder. Zonder meer een verbetering, zegt Van den Broeke. Maar het verschil bleef. De vertalers van de NBV21 keken nog eens goed naar de grondtekst. Uit het gebruik van hetzelfde woord in het Hebreeuws kun je afleiden dat Ruth en Boaz aan elkaar gewaagd zijn, aldus de NBG-voorzitter. In lijn daarmee heeft het vertaalteam er in beide gevallen 'moedig' van gemaakt. Van den Broeke zag het op papier en zegt: \"Ik vind het heel mooi om dat nu zo te zien staan\".  \n  \nDe 58-jarige voorzitter ziet de jongste vertaalvrucht van het bijbelgenootschap als de voltooiing van het vertaalproces, dat voor 2004 is begonnen. Van den Broeke: \"Ik keek destijds echt uit naar de nieuwe vertaling. Die van 1951 voldeed niet meer. Je wilt dat iedereen de Bijbel kan lezen. Voor mensen die niet stevig in de christelijke traditie staan, was het taalgebruik te moeilijk. De vertaling van 2004 was baanbrekend. De taal is eigentijds en er is nadrukkelijk de keuze gemaakt om recht te doen aan de grondtaal, het Hebreeuws en het Grieks. Ook literair sluit die daarbij aan, poëzie is als poëzie weergegeven.\"  \n  \nWaarom komt er dan toch zo snel na 2004 alweer een nieuwe vertaling?  \n  \n\"Die vertaling was een doorbraak, er veranderde veel. Dat leverde natuurlijk reacties op. Toen al heeft het NBG gezegd: we luisteren naar die geluiden en we komen met een herziening. Het is eigenlijk heel mooi: we zijn geen commerciële instelling die zoveel mogelijk geld moet opleveren. We willen dienstbaar zijn aan kerk en samenleving, en dus met een zo goed mogelijke vertaling komen. We zijn nu zeventien jaar verder, en dat is gebeurd. De radicale keuzes uit 2004 zijn gehandhaafd. Maar we hebben destijds ook dingen gemist, die nu op een slimme manier zijn verwerkt. Er zijn veel kleine aanpassingen, woorden die in onbruik zijn geraakt zijn veranderd. Aalmoes bijvoorbeeld, jongeren weten niet meer wat dat is. Zo zijn er meer woorden vervangen door begrijpelijker taal. De onderlinge consistentie is groter geworden. Het geheel is beter, scherper, en krachtiger.\"  \n  \nHoe belangrijk begrijpelijk taalgebruik is, weet Van den Broeke uit eigen ervaring. Ze groeide thuis niet op met de Bijbel. Ze kende de verhalen hoogstens van haar oma, die op de boerderij in het Zeeuws-Vlaamse Axel de kleine Karin voorlas. Of eigenlijk: verhalen vertelde aan de hand van plaatjes. Ze heeft er een 'heel warm gevoel' voor de Bijbel aan overgehouden.  \n  \nIn haar studententijd kwam ze opnieuw in aanraking met de Bijbel. Via een vriend ging ze catechisatie - zeg maar geloofsles - volgen bij Carel ter Linden, de onofficiële hofpredikant die de bijbelverhalen als bron ziet van geloofs- en levensvragen. Dat inspireerde haar, zozeer dat ze van rechten overstapte naar theologie.  \n  \nBij haar thuis ligt de Bijbel altijd binnen handbereik. Niet meer om na het eten uit te lezen, zoals het gezin een tijdje deed toen de kinderen nog in huis waren. Nu proberen haar man en zij wel aan het eind van de avond een stukje uit Bijbel in een jaar te lezen. En daarvoor gebruiken ze sinds een paar weken teksten uit de NBV21.  \n  \nVan lezers van de Bijbel kreeg het NBG de afgelopen jaren duizenden reacties, en 3500 voorstellen voor verandering. Het vertaalteam heeft die gebruikt bij haar werk. Is de NBV21 daarmee een polderbijbel geworden?  \n  \n\"Nee, dat suggereert dat het een beetje van dit en een beetje van dat was, en dat we in het midden zijn uitgekomen. Het is ook niet zo dat de meeste stemmen gelden. Een team van deskundigen heeft de reacties bekeken en een keuze gemaakt om de vertaling nog verder te verbeteren. Ik zou het ook geen inspraak willen noemen. Inbreng zou ik liever willen zeggen, het is wisdom of the crowd.\"  \n  \nDe meeste kritiek was er op het loslaten van de hoofdletter in verwijzingen naar God, Jezus en de Heilige Geest, Hij werd in 2004 hij. Dat wordt nu weer teruggedraaid, hij wordt weer Hij, net als in de vertaling van 1951. Heeft u als bestuur inbreng in die discussie gehad?  \n  \n\"Toen ik in 2017 in het bestuur kwam, was dit punt al gepasseerd. Maar ik weet wel dat het bestuur erachter stond, het is een NBG-breed besluit geweest\"  \n  \nEn staat u erachter? Gelet op uw kritiek op de stereotype vertaling in het boek Ruth, heeft u misschien ook moeite met die hoofdletters?  \n  \n\"Haha, nee, dat is niet zo. Een van de uitgesproken keuzes van 2004 was om de verwijswoorden niet meer met een hoofdletter te schrijven. De vertalers lazen de tijdgeest toen zo, dat die hoofdletter in onbruik zou raken. We zijn tot de ontdekking gekomen dat dat niet zo is. In 2013 is die discussie er ook geweest bij het Liedboek, daar is de hoofdletter gebleven. Het vertaalteam heeft met de samenstellers gesproken en ook de makers van het Groene Boekje geraadpleegd. Zij zeiden: je wilt duidelijk hebben dat je naar God verwijst, en dat doe je met eerbied, dus met een hoofdletter. Het past niet in het taalgebruik om dat niet te doen. Overal is de hoofdletter voor verwijzingen naar God gebleven. Het zou vreemd zijn als een groot deel van de kerk, tegen alle cultuur in, de hoofdletter blijvend niet meer zou gebruiken. We hadden het niet verwacht, maar die hoofdletter is dus juist eigentijds.\"  \n  \nDe hoofdletter komt er weer in, terwijl er in de samenleving juist wordt gediscussieerd over gender; de strikte indeling in mannen en vrouwen ligt onder vuur, bij de Hema zijn geen aparte babykleertjes meer voor meisjes en jongens. Kan het Nederlands-Vlaams Bijbelgenootschap die ontwikkeling zomaar negeren?  \n  \n\"Dat is een grappige vraag. Is Hij mannelijker dan hij, benadruk je daarmee het idee dat God een man is? Ik kom zelf uit de feministische theologie. Toen ik studentenpastor was, gebruikte ik bij de zegen afwisselend hij en zij, maar nu vind ik het niet meer gepast om aan het eind van de dienst zo'n bom te droppen zonder dat mensen iets terug kunnen zeggen. Ik ben er wel altijd voorstander van geweest om verschillende godsbeelden te gebruiken, niet alleen God als vader, of als man. Maar dat is iets anders dan dat je in de basisvertaling 'zij' gebruikt. God is taalkundig een mannelijk woord en daar kun je dus geen zij voor gebruiken. Je moet in de vertaling niet meer leggen dan de taal van je vraagt.\"  \n  \nMaar de vraag is dus of dat mannelijke en het idee dat God een man is, wordt versterkt door die hoofdletter Hij.  \n  \n\"De vraag is niet of je dat benadrukt, maar of het helder is of je naar God verwijst of naar een ander. Daar gaan de eerbiedskapitalen over, die verwarring moeten we juist willen uitsluiten.\"  \n  \nDe nieuwe Bijbel heet NBV21, het moet de Bijbel zijn voor deze eeuw. Wordt daarmee elke weg naar een nieuwe versie afgesloten?  \n  \n\"We vonden het mooi om te zeggen: deze vertaling komt uit in 2021 en het is de bijbelvertaling voor deze eeuw. Helemaal in de toekomst kun je niet kijken, taal blijft zich ontwikkelen en waar we in 2070 staan, weten we niet. Maar met de NBV21 is de vertaalslag van 2004 voltooid. Het NBG vraagt zich niet af wat het volgende vertaalproject wordt. Nu steeds minder mensen naar de kerk gaan, gaat het er ook om hoe je de mensen zover krijgt de Bijbel open te slaan en te verstaan.\"  \n  \nEn, heeft u een idee?  \n  \n\"We horen best vaak dat mensen de Bijbel helemaal willen gaan lezen. Als je dat onbegeleid en zonder kader doet, is dat best pittig. Hele stukken, ik denk aan Leviticus, zijn onbegrijpelijk zonder context. Ik was destijds blij met Carel ter Linden en de andere catechisanten. Het is wel nodig om de Bijbel samen met anderen te lezen.\"  \n  \nNu u deze nieuwe Bijbel heeft, gaat de oude Bijbel bij het oud papier?  \n  \n\"Nee, ik laat hem in de kast staan. Maar ik ben blij dat de NBV21 ernaast staat, dat wordt mijn hoofdbijbel om te gebruiken. Maar ik zeg altijd tegen mensen: je hebt jaren plezier gehad van je oude Bijbel, je hebt hem niet voor niks gekocht.\"\n\nKarin van den Broeke\n\nKarin van den Broeke (1963) groeide op in Zeeland. Naast haar predikantschappen in Kruiningen, Leiden (studentenpastor) en tot voor kort op Noord-Beveland, is ze altijd bestuurlijk actief geweest in religieus Nederland. Ze was lid van de synode van de Protestantse Kerk in Nederland en ze werd in 2013 voor vijf jaar gekozen tot de eerste vrouwelijke preses, een parttime functie naast het predikantschap. Ze zit sinds 2016 in het dagelijks bestuur van de Wereldraad van Kerken en is sinds 2018 voorzitter van het Nederlands-Vlaams Bijbelgenootschap. Van den Broeke was tot deze week lid van de Zeeuwse Provinciale Staten voor het CDA. Ze heeft de afgelopen weken afscheid genomen van haar Noord-Bevelandse gemeente. Vanaf begin deze maand is ze bij het dienstencentrum van de PKN programmaleider bij Kerk in Actie, de diaconale poot van de PKN.\n\nWat zijn de belangrijkste aanpassingen?\n\nDe afgelopen vier jaar zijn tien vertalers van het Nederlands-Vlaams Bijbelgenootschap aan de slag gegaan met in totaal 12.000 aanpassingen van de Nieuwe Bijbelvertaling uit 2004. De grootste vertaalslag naar modern Nederlands is destijds gemaakt, nu zijn nog een aantal in onbruik geraakte woorden vervangen.  \n  \nAalmoes is bijvoorbeeld gift uit dankbaarheid geworden, legerstee is nu een bed, broers hebben niet langer zusters, maar zussen. Nieuwe archeologische inzichten hebben geleid tot vervanging van drank door bier; dat bleek er in bijbelse tijden ook al te zijn. En bij verwijzingen naar God, Jezus en de Heilige Geest wordt hij niet langer met een kleine, maar weer met een hoofdletter geschreven.  \n  \nDaarnaast zijn tal van kleinere aanpassingen doorgevoerd, waardoor het geheel volgens de vertalers consistenter, krachtiger en scherper is geworden.","intensity":0,"negativity":0,"cluster_id":8,"similar_texts":"text144"},{"id":"66","publisher":"De Volkskrant","date":"2021-10-13","url":"https://krant.volkskrant.nl/titles/volkskrant/7929/publications/1384/articles/1462872/6/1","title":"Maria is overal in de Bijbel weer maagd","text":"Geen boek zal in dit deel van de wereld met zoveel aandacht en toewijding worden gelezen als de Bijbel. De lezers zijn dan ook uitvoerig geraadpleegd bij de totstandkoming van de NBV21, de nieuwe Bijbelvertaling die vandaag in het bijzijn van koning Willem-Alexander zal worden gepresenteerd. En als ze niet werden geraadpleegd, meldden zij zichzelf wel bij het Nederlands-Vlaams Bijbelgenootschap (NBG), de instantie die op gezette tijden een nieuwe vertaling verzorgt.  \n  \nSinds de verschijning van de Nieuwe Bijbelvertaling (NBV) in 2004, ontving het NBG enkele duizenden brieven en e-mails met wenken, aansporingen en - al dan niet dwingend geformuleerde - suggesties voor verbeteringen. Daarnaast won het tienkoppige team van vertalers advies in bij meerdere deskundigen en belegde het discussieavonden in den lande. De Bijbel is tenslotte van iedereen, en de gebruikers hebben op z'n minst recht op een degelijke toelichting bij wijzigingen - hoe triviaal die in de ogen van de buitenstaanders soms misschien ook zijn.  \n  \nElk woord, elke letter en elk leesteken doet ertoe in een oeroud boek dat voor elke generatie opnieuw moet worden ontsloten. Dit betekende onder andere dat enkele neerlandici zich bij elke dialoog in de Bijbel hebben verdiept in het gebruik van de aanspreekvorm: u of jij. Andere deskundigen kwamen na rijp beraad tot het inzicht dat de in de NBV geschrapte 'eerbiedshoofdletters' - hoofdletters in persoonlijke voornaamwoorden die verwijzen naar God, Jezus en de Heilige Geest - in ere moesten worden hersteld. Over vrijwel elke noemenswaardige verandering legden de vertalers verantwoording af tegenover Bijbellezers en Bijbelvorsers in het vakblad Met Andere Woorden of andere periodieken. Daarbij gingen ze niet over één nacht ijs. Zo zette de theoloog Cor Hoogerwerf in een 'beknopt' artikel van zo'n achtduizend woorden uiteen waarom de vertaling van 'aards' voor het Griekse woord 'sarx' in de context van het Nieuwe Testament te verkiezen was boven 'vlees'.\n\nInconsistenties\n\nRuim vijf jaar is de redactie van de NBV21 aan het werk geweest. Ze bracht zo'n twaalfduizend wijzigingen aan in de NBV. 'En het aardige is dat de op- en aanmerkingen van gewone Bijbellezers bij de vertaling van 2004 in grote lijnen overeenkwamen met die van de deskundigen', zegt de 44-jarige theoloog Matthijs de Jong, die het project heeft gecoördineerd. 'Vaak gaat het dan om inconsistenties, zoals het feit dat Maria de ene keer als maagd en de andere keer als jonge vrouw werd opgevoerd. Dat is nu rechtgetrokken: Maria is nu overal in de Bijbel weer maagd.'  \n  \nSoms maakten lezers bezwaar tegen een te nadrukkelijke aanwezigheid van de vertalers in de tekst. 'Dat was bijvoorbeeld het geval in de Genesis 1:2, een iconisch tekstfragment waarvan de vertaling heel nauw sluit. 'De aarde was nog woest en doods', luidde de vertaling waarvoor in 2004 is gekozen. Het woordje 'nog' zat veel lezers in de weg. De vertaler liep ermee op de zaken vooruit en stuurde daarmee de lezer. En daar bleek die lezer niet van gediend. Iets soortgelijks gebeurde in het Bijbelboek Lucas. De jonge Jezus is zoek. Zijn ouders gaan naar hem op zoek en vinden hem in de tempel. Er vallen wat woorden en Jezus gaat met zijn ouders mee naar huis. In de oude vertaling was Jezus zijn ouders voortaan gehoorzaam. Veel lezers interpreteerden dit als: kennelijk was hij voorheen níét gehoorzaam. Het woord 'voortaan' was dus te veel van het goede.'\n\nOrthodox\n\nBezwaren van lezers tegen de vertaling van 2004 werden overigens alleen gehonoreerd als ze overeenkomen met de algemeen aanvaarde theologische inzichten, zegt De Jong. Het is dus niet zo dat lezers die niet van (veronderstelde) nieuwlichterij zijn gediend per definitie een gewillig oor bij de redactie vonden. Evenmin is het zo dat lezers met een orthodox-protestantse achtergrond de redactie meer hebben gesouffleerd omdat ze meer aan leerstellige duidelijkheid zouden zijn gehecht dan vrijzinnige christenen. 'Het overgrote deel van alle opmerkingen is ingegeven door zorg voor een deugdelijke vertaling. Die zorg leeft bij orthodoxe protestanten niet sterker dan bij vrijzinnige protestanten of bij katholieken. Een goede vertaling is een gedeeld belang voor alle christelijke geloofsrichtingen.'  \n  \nTussen de verschijning van de Bijbelvertaling van 1951 en die van haar opvolger, de NBV, verstreek meer dan een halve eeuw. Dat de NBV na zeventien jaar alweer op de schop is gegaan, zegt niets over haar kwaliteit, verzekert De Jong. 'Juist omdat de versie van 2004 zo vernieuwend was, kwamen er zoveel reacties op. En we achtten het onze plicht tegenover de Bijbellezers om iets met die feedback te doen. Onze uitgangspunten zijn dezelfde als die van de vorige editie: de rijkdom van de Hebreeuwse en Griekse bronteksten in onze moedertaal tot uitdrukking brengen. In het hedendaagse Nederlands moeten de vreugde en de beklemming van de oude Bijbelboeken doorklinken. De overtuigingskracht in de brieven van Paulus moet er voelbaar in zijn. Het ritme en de poëzie van de Bijbel in zijn oervorm moeten in de nieuwe vertaling tot hun recht komen. De NBV21 is dus een talige exercitie geweest. Trouw aan de Hebreeuwse en Griekse bronteksten vraagt ook om trouw aan de eigen taal.'  \n  \nVan de NBV zijn bijna 2 miljoen exemplaren verkocht. De Jong hoopt dat het ook de nieuwe vertaling goed zal vergaan. 'Want ons hoofddoel is natuurlijk dat de Bijbel wordt gelezen. Ook door de mensen voor wie de Bijbel geen vertrouwde kost is. Ik zou geen ander boek kennen dat zo'n sterk beroep op je doet als mens. De een put er hoop uit, voor de ander gaat er de aansporing van uit om lief te hebben of om kritisch te reflecteren op het eigen gedrag. De Bijbel is eeuwig en universeel. Er zullen dus nog vele vertalingen volgen.'\n\n...ZOALS DEZE DRIE CITATEN\n\n'Daarom zal ik verder zwijgen, nu vind ik troost voor mijn kommervol bestaan.' Job 42:6\n\nWas in de vertaling uit 2004:  \n  \n'Daarom herroep ik mijn woorden en buig ik mij, zoals ik hier zit in het stof en het vuil.'  \n  \nToelichting:  \n  \nVoor Matthijs de Jong is dit een van de meest aansprekende passages van de nieuwe Bijbelvertaling. 'Job heeft alles verloren dat hem lief was. In de oude vertalingen zei hij: 'Ik zat fout, ik buig het hoofd.' In de nieuwe vertaling zegt hij: 'Ik heb troost bij God gevonden ondanks mijn lijden.' Daarmee wordt echt een nieuw venster naar dit mooie Bijbelboek geopend.'\n\n'Wat kosten twee mussen? Zo goed als niets. Maar er valt er niet één dood neer buiten jullie Vader om.' Matteüs 10:29\n\nWas in de vertaling uit 2004:  \n  \n'Wat kosten twee mussen? Zo goed als niets. Maar er valt er niet één dood neer als jullie Vader het niet wil.'  \n  \nToelichting:  \n  \nVeel lezers namen aanstoot aan het fragment 'als jullie Vader het niet wil'. Dat wekt de indruk dat alle ellende in de wereld Gods wil is. De redactie van de NBV21 kiest voor een formulering waaruit Gods betrokkenheid bij zijn schepselen blijkt, maar ze vult die niet verder in.\n\n'Ik zal ze bij alle volken weghalen en uit alle landen bijeenbrengen, Ik zal ze naar hun eigen land laten gaan.'\n\nEzechiël 34:13\n\nWas in de vertaling uit 2004:  \n  \n'Ik zal ze uit alle volken terughalen en uit alle landen bijeenbrengen, ik zal ze naar hun eigen land laten terugkeren.'  \n  \nToelichting:  \n  \nDe profeet Ezechiël spreekt, in tegenstelling tot de andere Bijbelse profeten, nooit van een 'terugkeer' van Israël uit de ballingschap. Als hij dit kernwoord vermijdt, moet de vertaling dat volgen, oordeelde de redactie. In de NBV21 luidt de formulering dus 'laten gaan' in plaats van 'laten terugkeren'.\n\nOpvallende wijzigingen in de vertaling...\n\nIn de Hebreeuwse brontekst worden Boaz en Ruth met hetzelfde woord aangeduid. Voor Boaz kiest de NBV (Nieuwe Bijbelvertaling) voor de vertaling 'belangrijk', Ruth wordt 'een bijzondere vrouw' genoemd. De NBV21 gebruikt, net als de brontekst, twee keer hetzelfde woord: moedig. Ruth doet, met andere woorden, niet onder voor Boaz.  \n  \nEen woord in de NBV waarover veel lezers zich hebben beklaagd, is 'huidvraat'. Met dit nieuwe woord werd het traditionele woord 'melaatsheid' vervangen. Dat woord was inderdaad niet correct, want het verwees naar lepra. Maar over díé ziekte ging het niet in de Bijbelteksten. Het alternatief 'huidvraat' wekte alom negatieve associaties. In de NBV21 is het vervangen door 'een huidziekte die onrein maakt'.  \n  \nIn het kerstverhaal van Lucas vertaalt de NBV: 'Omdat er voor hen geen plaats was in het nachtverblijf van de stad'. Het woord 'nachtverblijf' deed veel lezers aan een dierentuin denken. Het is nu het 'gastenverblijf'.  \n  \nIn de NBV21 zijn enkele vrouwelijke stereotyperingen die in de vertalingen waren geslopen 'geneutraliseerd'. De vertalers achtten de passage 'toen beet ze me toe' in het Bijbelboek Tobit 2:14 niet passend. 'Hierdoor wordt Anna onaardiger neergezet dan in de brontekst', schreven ze in een toelichting. Ze hebben ervan gemaakt: 'Toen riep ze uit.'  \n  \nDe vrouwen in de Matteüs en Marcus en Lucas (twee Bijbelboeken waarin het lijdensverhaal van Jezus wordt verteld) zijn in de nieuwe vertaling wat minder serviel gemaakt, een keuze die volgens de vertalers door de Griekse brontekst wordt gerechtvaardigd.","intensity":0,"negativity":0,"cluster_id":8,"similar_texts":"text718"},{"id":"67","publisher":"Trouw","date":"2021-10-13","url":"https://krant.trouw.nl/titles/trouw/8321/publications/1379/articles/1462878/38/1","title":"Maurice Trouwborst: 'Een kinderfilm hoeft geweld en dood niet te vermijden'","text":"### Cinekid interview\n\nRode stofstormen waaien met hoge snelheid door een woestijnachtig landschap. Gehurkt in een beschermend pak zit een jonge vrouw op de grond. In haar hand een dood insect. Het laatste insect misschien wel. Een stem in haar oor zegt dat ze terug moet komen naar de basis. Ze loopt een hangar in. Het is tijd om te gaan, zegt ze. Terug naar 2025.  \n  \nIn Captain Nova keert de 37-jarige Nova terug uit de toekomst om de mensheid te waarschuwen dat er een klimaatramp ophanden is. Door de tijdreis is ze echter jonger geworden en blijkt het een onmogelijke taak om volwassenen te overtuigen van de ramp die ze met eigen ogen heeft gezien. Samen met Nas, een jongen die ze na de crash van haar toestel ontmoet, begint ze een race tegen de klok, daarbij een groeiend leger aan achtervolgers ontwijkend.  \n  \nHet is geen geringe opgave, met een bescheiden budget een Nederlandse sciencefictionfilm maken, maar het is Maurice Trouwborst (1981) gelukt. \"Het was altijd al een droom van mij om een bioscoopfilm te maken\", zegt Trouwborst vanuit Rotterdam via een videoverbinding, zittend in zijn keuken. \"Dat de film dan ook nog een festival als Cinekid mag openen, wat betekent dat-ie ook echt goed is gelukt, daar ben ik heel trots op.\"  \n  \nZelf is hij misschien verbaasd, maar Trouwborst heeft zijn talent de afgelopen jaren bewezen als regisseur en co-scenarist van De regels van Floor, de gelauwerde VPRO-serie. Daarin probeert de elfjarige Floor met zelfbedachte regels grip te krijgen op het leven én het eigenaardige gedrag van volwassenen.  \n  \n\"Captain Nova is wel echt een heel ander ding. De film gaat om een serieuzer onderwerp - een klimaatramp - en het sciencefictiongenre is minder vergevingsgezind. Kijk, De regels van Floor is helemaal mijn ding. Die humor, dat ben ik, dat is mijn tweede natuur. De serie is ook wat karikaturaal, zelfs als je in een scène overdrijft, wordt dat door de kijkers omarmd.  \n  \n\"Maar in een sciencefictionfilm als Captain Nova wandel je op een veel dunner koordje want het is een moeilijkere puzzel om de toon kloppend te krijgen. We zijn met het scenario wel twintig keer opnieuw begonnen omdat dingen gewoon niet werkten.\"  \n  \nJe hebt aan De regels van Floor gewerkt en aan Random Shit met Henri van Loon. Heeft je liefde voor komedie ook deze film beïnvloed?  \n  \n\"Ik heb al vanaf mijn puberteit filmpjes gemaakt om mensen aan het lachen te krijgen. Ik begon met Lucky-tv-achtige filmpjes, waarin je buitenlandse producties verkeerd ondertitelt en reclames namaakt, maar dan cynischer. Ik heb geleerd dat ook films over serieuze onderwerpen luchtige momenten nodig hebben. Zo hebben we Captain Nova ook gemaakt. Nova heeft een soort mini-robotje op haar schouder die de hele tijd gevatte opmerkingen maakt. In een jeugdfilm is zoiets extra belangrijk.\"  \n  \nJongeren zijn in 2021 al vroeg mediawijs, zoals dat heet. Ze zijn voortdurend met beelden omringd. Hoe ga je daarmee om als maker? Hoe concurreer je daarmee?  \n  \n\"Mijn uitgangspunt is dat ik de dingen maak die ik zelf als kind had willen zien. Dus ik ben niet alleen maar met de kijker bezig. Dat gezegd hebbende: het grootste probleem bij jonge kijkers nu is oververzadiging: ze zien zoveel en ze hebben zo'n enorme keuzevrijheid, dat er concentratieproblemen ontstaan. Hoe hou je een kind dan bij de les?  \n  \n\"Ik heb er bij Captain Nova bewust op gelet dat de film een zuigende werking heeft. Dat je op het puntje van je stoel blijft zitten omdat de informatie heel gedoceerd tot je komt. Zo help je kinderen om in het verhaal te blijven en vermijd je dat ze aan andere dingen gaan denken. Het tempo van de film is hoog en er valt steeds iets nieuws te ontdekken.  \n  \n\"Maar je moet kinderen niet onderschatten. We hebben de spannende momenten in de film met kinderen vooraf getest en dat ging prima. Opvallend genoeg waren het steeds de volwassenen die dingen te heftig vonden voor de kinderen. Maar we moeten eerlijk tegen ze zijn: je hebt in een goeie film ook dieptepunten nodig, dingen die misschien net te spannend zijn. Dat wordt in jeugdfilms vaak vermeden.  \n  \n\"Een van de fundamentele redenen om verhalen te vertellen, is om de vervelende kanten van het leven te belichten. Het feit dat wij het als soort best goed doen in de evolutie, komt ook doordat we elkaar verhalen vertellen. Zodat we niet de fouten hoeven te maken die anderen voor ons al hebben gemaakt. De beste manier om dat te doen is door mensen te raken. Je hebt nou eenmaal licht en donker in het leven. Geweld, dood en narigheid moet je ook serieus nemen. Net als de hoogtepunten.\"  \n  \nWas het voor jou persoonlijk nodig om dit verhaal over het klimaat te vertellen?  \n  \n\"Ik vind het onderwerp heel belangrijk, dat voorop. Maar het is ook een complex onderwerp omdat je niet makkelijk een schuldige kunt aanwijzen. Je moet dus oppassen dat een film geen propaganda wordt. Gaan we dan met kinderen op Shell schieten, vroeg ik mezelf af. Nee, dat wilde ik niet.  \n  \n\"Ik geloof namelijk niet in de theorie dat de grote industrie de schuld is van alles. Het was wel mijn doel om jongeren te activeren zich bezig te houden met het milieu. Ook degenen die dat nu nog niet doen. Maar ik vond het net zo belangrijk om een film te maken over vriendschap en afscheid nemen.  \n  \n\"Kijk, jongeren denken in deze kwestie natuurlijk iets meer zwart-wit. Maar ook dat hebben we nodig. Door de inzet van Greta Thunberg voelen ook mensen aan de top van grote bedrijven zich inmiddels aangesproken. Die gaan zich langzamerhand toch afvragen of ze wel genoeg doen om de wereld te behouden.  \n  \n\"Hopelijk gaan mensen na het zien van mijn film ook kritisch naar zichzelf kijken. Moeten we echt vier keer per jaar vliegen? Die vraag heb ik mezelf ook gesteld: Moet ik naar al die buitenlandse festivals vliegen als mijn film daar gaat draaien? Ik denk van niet. Ik praat wel via Zoom met het publiek.\"  \n  \nCinekid vindt van 13 t/m 31 oktober plaats op 35 locaties door heel Nederland. Captain Nova is op bijna al die locaties te zien, en vanaf 1 december in de bioscoop. Info: cinekid.nl.","intensity":1,"negativity":3,"cluster_id":27,"similar_texts":"text332"},{"id":"68","publisher":"NRC Handelsblad","date":"2021-10-12","url":"https://www.nrc.nl/nieuws/2021/10/12/cao-akkoord-medewerkers-van-basisscholen-krijgen-loonsverhoging-a4061477#20211012-79855-108","title":"Medewerkers van basisscholen krijgen loonsverhoging","text":"Medewerkers van basisscholen krijgen een loonsverhoging en eenmalig een iets hogere eindejaarsuitkering. Dit is het resultaat van nieuwe afspraken over een cao voor het basisonderwijs, maakte de Algemene Onderwijsbond (AOb) maandag bekend. De salarissen van basisschoolmedewerkers stijgen met 2,25 procent, met terugwerkende kracht vanaf 1 januari 2021. De eindejaarsuitkering gaat eind 2021 van 6,3 procent naar 6,5 procent. Basisschoolmedewerkers pleiten al langer voor meer salaris, om de kloof tussen hun salarissen en die van medewerkers in het voortgezet onderwijs te dichten. (NRC)\n\nEen versie van\n\ndit artikel\n\nverscheen ook in\n\nNRC Handelsblad\n\nvan 12 oktober 2021\n\nEen versie van\n\ndit artikel\n\nverscheen ook in\n\nNRC in de ochtend\n\nvan 12 oktober 2021","intensity":0,"negativity":0,"cluster_id":41,"similar_texts":"text654"},{"id":"69","publisher":"Algemeen Dagblad","date":"2021-10-13","url":"https://krant.ad.nl/titles/algemeendagblad/7908/publications/26603/articles/1462883/5/1","title":"MIVD geeft informatie te lichtvaardig prijs","text":"Gevoelige persoonsgegevens worden te lichtvaardig en zonder toestemming door de Militaire Inlichtingen- en Veiligheidsdienst (MIVD) aan buitenlandse inlichtingendiensten verstrekt. Extra kwalijk is dat die diensten geen onomstreden reputatie hebben.  \n  \nDe Commissie van Toezicht op de Inlichtingen- en Veiligheidsdiensten (CTIVD) tikt de MIVD nadrukkelijk op de vingers. ,,Juist bij buitenlandse diensten die niet aan alle wettelijke samenwerkingscriteria voldoen (...) is het van belang dat in de praktijk op een juiste wijze met deze risico's wordt omgegaan.''  \n  \nDe CTIVD zegt geen aanwijzingen te hebben 'dat er iets fout is gegaan met een persoon.' ,,Maar we hebben daar geen zicht op'', aldus Harm Trip.  \n  \nIn zes maanden tijd deelden de Algemene Inlichtingen- en Veiligheidsdienst (AIVD) en de MIVD 87 keer persoonsgegevens aan drie onderzochte risicovolle landen. De MIVD deed dit 22 keer en 12 keer was dit onrechtmatig. In alle 22 gevallen is 'geen toestemming op het juiste niveau' gegeven en voor de verstrekkingen ontbrak een 'deugdelijke motivering'. Ook werden voorwaarden als 'vernietiging' en 'alleen gebruik voor inlichtingendienst' niet gesteld.  \n  \nBinnen de MIVD ontbreekt ook een systeem waar een overdracht van die gegevens wordt gemotiveerd. Daar zou eind 2018 aan worden gewerkt, maar pas in de loop van 2020 kwamen er zogenaamde autorisatienota's.  \n  \nDe drie landen die zijn onderzocht, zijn niet bekendgemaakt door de CTIVD. Maar er rammelt iets bij de criteria die Nederland normaal gesproken hanteert bij een goede samenwerking. Het kan een niet-democratisch land zijn, de mensenrechten staan er onder druk of de professionaliteit van de dienst is discutabel.  \n  \nDe AIVD verstrekte tussen september 2019 en maart 2020 65 maal inlichtingen. Daar heeft de dienst volgens de CTIVD 'enkele malen' een fout gemaakt. Het AIVD-beleid is beduidend beter op orde. Die dienst kent volgens de CTIVD specifieke waarborgen.","intensity":1,"negativity":0,"cluster_id":52,"similar_texts":"text585"},{"id":"70","publisher":"De Telegraaf","date":"2021-10-12","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/5448a9027989e54720aca2e944d0522e/web/OPS/cciobjects.json&hash=d9078074da34a655ba7e#/pages/14-15","title":"Nieuw bestuur voor CDU","text":"Nieuw bestuur voor CDU\n\nBERLIJN De Duitse christendemocraten van de CDU gaan op een partijcongres een heel nieuw bestuur kiezen. Dit heeft partijsecretaris Paul Ziemiak na topoverleg binnen de CDU tegen Duitse media gezegd.\n\nDe christendemocraten leden een historische nederlaag bij de verkiezingen in september. De CDU heeft naast haar Beierse 'zus' CSU de Duitse politiek sinds haar oprichting eind jaren veertig gedomineerd. De partij had nooit minder dan een kwart van de stemmen in de verkiezingen voor de Bondsdag. Maar op 26 september behaalde de christendemocratische CDU onder leiding van kandidaat-premier Armin Laschet nog geen 19 procent. De Beierse christendemocraten kregen ruim 5 procent. Daardoor had het blok samen een procent minder dan de SPD.","intensity":0,"negativity":0,"cluster_id":43,"similar_texts":"text378"},{"id":"71","publisher":"NRC Handelsblad","date":"2021-10-12","url":"https://www.nrc.nl/nieuws/2021/10/12/nobelprijs-voor-economie-toegekend-aan-nederlander-guido-imbens-a4061486#20211012-79855-102","title":"Nobelprijs voor Economie toegekend aan Nederlander Guido Imbens ","text":"Nobelcomité ,De Nederlands-Amerikaanse econometrist Guido Imbens heeft samen met de Amerikaanse en Canadese economen Joshua Angrist en David Card de Nobelprijs voor Economie gewonnen. Dat heeft het Nobelcomité maandag bekendgemaakt. Imbens en Angrist onderzochten de mogelijkheden van natuurlijke experimenten bij het aantonen van causale verbanden. Card op zijn beurt maakte gebruik van dergelijke natuurlijke experimenten in zijn onderzoek naar sociaaleconomische vraagstukken.Natuurlijke experimenten zijn, anders dan gecontroleerde experimenten, situaties die zich toevallig voordoen en zich lenen voor wetenschappelijk onderzoek. In sociaaleconomisch onderzoek is een gecontroleerd experiment vaak niet mogelijk, omdat zulke experimenten ethisch niet verantwoord zouden zijn. Onderzoekers kunnen een groep kinderen bijvoorbeeld niet uitsluiten van een opleiding om te zien of hun leven anders verloopt dan dat van kinderen die wél naar school gingen. David Card onderzocht het effect van de verhoging van het minimumloon op de arbeidsparticipatie aan de hand van een natuurlijk experiment: in New Jersey kregen medewerkers van fastfoodketens een loonsverhoging, in tegenstelling tot de medewerkers in de aangrenzende staat Pennsylvania. Daardoor kon de invloed van de loonsverhoging op de arbeidsparticipatie worden meten. (NRC) De geschiedenis als experiment pagina E3\n\nEen versie van\n\ndit artikel\n\nverscheen ook in\n\nNRC Handelsblad\n\nvan 12 oktober 2021\n\nEen versie van\n\ndit artikel\n\nverscheen ook in\n\nNRC in de ochtend\n\nvan 12 oktober 2021","intensity":0,"negativity":0,"cluster_id":20,"similar_texts":"text225"},{"id":"72","publisher":"De Telegraaf","date":"2021-10-12","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/5448a9027989e54720aca2e944d0522e/web/OPS/cciobjects.json&hash=116ef1e4117b22abd0e6#/pages/4-5","title":"Nog circa 2100 Afghanen naar ons land","text":"Nog circa 2100 Afghanen naar ons land\n\nOpvang van Afghanen in ons land is ingewikkeld, omdat er maar weinig plek is.\n\nFoto ANP/HH\n\nVan onze parlementaire \n\nredactie\n\nDen Haag Het demissionaire kabinet verwacht nog zo’n 2100 Afghanen naar Nederland te halen. Dat blijkt uit een brief van de ministers Knapen (Buitenlandse Zaken) en Kamp (Defensie) en staatssecretaris Broekers-Knol (Justitie).\n\nHet gaat onder meer om achthonderd mensen – inclusief gezinsleden – van wie al is vastgesteld dat zij in aanmerking komen voor overkomst naar Nederland. Ook zijn er nog eens achthonderd Afghanen voor wie het kabinet ’een speciale voorziening’ wil treffen naar aanleiding van een motie van de Tweede Kamer en vijfhonderd Afghanen die voor Defensie hebben gewerkt. \n\nDe grote vraag was vooral hoeveel Afghanen die een mail met een hulpverzoek hadden gestuurd, welkom zouden zijn, aangezien er tienduizenden mails binnenkwamen. Uit die grote stapel hulpverzoeken maken achthonderd Afghanen aanspraak op komst naar Nederland. Als ze zijn aangekomen, kan asiel worden aangevraagd.\n\nBehoorlijke klus\n\nDe selectie was een behoorlijke klus. „Ongeveer 35.000 van de ontvangen e-mails bleken na eerste lezing betrekking te hebben op de motie-Belhaj c.s. Teruggebracht naar unieke e-mailadressen gaat het om circa twintigduizend adressen”, schrijven de betrokken bewindslieden.\n\n„Veel mails hebben betrekking op meerdere personen, vaak gaat het om gezinnen. De informatie in de e-mails is in veel gevallen dermate onvolledig, dat het onmogelijk is het hulpverzoek op zijn merites te beoordelen of zelfs maar de identiteit van de afzender vast te stellen.”\n\nDe komende tijd wordt geprobeerd om de Afghanen die nu in beeld zijn, ook daadwerkelijk naar Nederland te krijgen. „De aandacht gaat in eerste instantie uit naar de circa 320 Nederlanders en ingezetenen van wie bekend is dat ze nog in Afghanistan zijn en circa 330 mensen die als tolk of in een andere functie hoogprofielwerkzaamheden voor Nederland in een internationale militaire of politiemissie hebben uitgevoerd.”\n\nVanuit het demissionaire kabinet wordt gewaarschuwd dat het niet ongevaarlijk is om Afghanen naar Nederland te halen. „Het blijft een zeer risicovolle onderneming Afghanistan te verlaten. Dat geldt in het bijzonder voor mensen met alleen een Afghaans paspoort en voor mensen zonder reisdocumenten.”\n\nOpvang in Nederland is ook ingewikkeld, omdat er maar weinig plek is. Volgens de drie bewindslieden verblijven er op dit moment ongeveer tweeduizend personen in de verschillende opvanglocaties in Nederland die door het ministerie van Defensie beschikbaar zijn gesteld voor de opvang van evacués. \n\nDoor het acute gebrek aan reguliere opvangcapaciteit bij het COA vindt de noodopvang van de geëvacueerde Afghanen vooralsnog plaats op locaties van Defensie. \n\nDe Tweede Kamer debatteert woensdag over Afghanistan. Eerder traden de ministers Kaag (Buitenlandse Zaken) en Bijleveld (Defensie) af nadat de Kamer een motie van afkeuring over de evacuatie had aangenomen.","intensity":0,"negativity":1,"cluster_id":17,"similar_texts":"text543"},{"id":"73","publisher":"Trouw","date":"2021-10-12","url":"https://krant.trouw.nl/titles/trouw/8321/publications/1378/articles/1462170/9/1","title":"OM laat twee kanalen sluiten op Telegram-app","text":"### Opruiing\n\nTwee chatkanalen op de app Telegram zijn in opdracht van het Openbaar Ministerie gesloten. De meer dan 13.000 leden van de kanalen Bataafse Republiek en Bataafs Nieuws deelden er bedreigingen en opruiingen tegen bestuurders, onder wie Jaap van Dissel van het RIVM. Ook privégegevens van betrokkenen bij corona-vaccinaties werden er gedeeld. Daarnaast deelden de beheerders samenzweringstheorieën over veronderstelde pedonetwerken en rituele kindermoorden in de gemeente Bodegraven. De kanalen zijn opgezet door complotdenkers Wouter Raatgever, Joost Knevel en Micha Kat. Tegen alledrie lopen juridische procedures. Micha Kat probeert in Noord-Ierland overlevering aan Nederland te voorkomen.","intensity":0,"negativity":0,"cluster_id":13,"similar_texts":"text380"},{"id":"74","publisher":"Algemeen Dagblad","date":"2021-10-12","url":"https://krant.ad.nl/titles/algemeendagblad/7908/publications/26583/articles/1462166/5/1","title":"OM sluit Telegram chatkanalen","text":"Twee chatkanalen op de app Telegram zijn in opdracht van het Openbaar Ministerie gesloten. Gebruikers van de kanalen Bataafse Republiek en Bataafs Nieuws deelden er bedreigingen en opruiingen tegen bestuurders. De kanalen hadden meer dan 13.000 leden. Op de kanalen werden ook privégegevens gedeeld van mensen die betrokken zijn bij de vaccinatiecampagne tegen het coronavirus. Daarnaast deelden de beheerders samenzweringstheorieën over vermeende pedonetwerken en rituele kindermoorden in de gemeente Bodegraven.","intensity":0,"negativity":0,"cluster_id":13,"similar_texts":"text170"},{"id":"75","publisher":"NRC Handelsblad","date":"2021-10-12","url":"https://www.nrc.nl/nieuws/2021/10/11/een-advocaat-vermoord-dertig-jaar-cel-a4061414#20211012-79855-108","title":"Omdat Derk Wiersum een advocaat was, krijgen zijn moordenaars dertig jaar cel","text":"Moord Dat hun slachtoffer  advocaat was, woog de rechter zwaar mee bij de veroordeling van Giërmo B. en Moreno B.. Zij kregen ieder dertig jaar cel opgelegd voor de moord op Derk Wiersum.  ,Wie er geschoten heeft, weet de rechtbank niet. Toch werden maandagmorgen twee mannen veroordeeld voor de moord op Derk Wiersum, op 18 september 2019. De raadsman van de kroongetuige uit het Marengo-proces tegen Ridouan Taghi werd in zijn eigen straat doodgeschoten. De twee verdachten Giermo B. en Moreno B. (geen familie van elkaar) kregen hogere straffen dan gebruikelijk is voor een enkelvoudige moord: Geen achttien maar dertig jaar celstraf. Dat een advocaat om het leven is gebracht, was een zwaarwegende reden voor de hoge straf, bleek uit het vonnis. „Deze liquidatie heeft grote verontwaardiging, onrust en gevoelens van onveiligheid teweeggebracht in de samenleving”, aldus de rechter maandagmorgen, „omdat een dienaar van de rechtsstaat om het leven is gebracht.”Marengo-procesDe rechter verwees in zijn vonnis kort naar de aanslag op twee andere betrokkenen bij het Marengo-proces. De broer van kroongetuige Nabil B. en Peter R. de Vries, vertrouwenspersoon van B., werden eveneens omgebracht. In beide gevallen zijn verdachten opgepakt. Het strafproces tegen de twee verdachten van de aanslag op Peter R. de Vries moet nog beginnen en start waarschijnlijk pas volgend jaar. Gerald Roethof, raadsman van Moreno B., zei maandagmorgen kort na het vonnis dat de rechtbank zich te veel had laten beïnvloeden door de „vele emoties” die de aanslag op de advocaat verbonden aan de Amsterdamse balie, opriep. Tijdens een drukbezochte zitting van de extra beveiligde rechtbank in Amsterdam-Osdorp had de rechter maandagmorgen aan een klein uur genoeg om een samenvatting van het vonnis voor te lezen. De twee verdachten die steeds hebben ontkend iets met de moord te maken te hebben, hoorden het vonnis zonder vertoon van emoties aan. De rechter erkende in het vonnis dat op beelden van een camera uit de straat niet te zien is wie de dodelijke schoten loste. De wat vage beelden tonen op afstand een man die op de auto van Wiersum toeloopt nadat deze is ingestapt. Te zien is hoe de belager zijn arm heft, en daarbij mogelijk een schietende beweging maakt waarbij het wapen misschien weigert. Na een korte woordenwisseling waarna Wiersum uitstapt en zijn belager kort achtervolgt, wordt de advocaat door de laatste alsnog neergeschoten – nadat de schutter iets uit zijn hoodie heeft gepakt. De laatste vlucht weg in een witte Opel Combo. De gealarmeerde echtgenote van Wiersum komt het huis uitgerend. De rechter vanmorgen: „Het is bijna niet te bevatten hoe gruwelijk het voor de echtgenote moet zijn geweest haar man in een plas bloed te zien liggen.” Gestolen autoVoor de rechter bleken de vage beelden van de camera in de straat tijdens de aanslag niet leidend. Dat was wel het gebruik van de – gestolen – Opel Combo die volgens de rechter als „vluchtauto” fungeerde. Verdachten hebben erkend in de auto te hebben gereden, maar op andere dagen dan de bewuste 18de september 2019. In de auto werden op diverse plekken bloedsporen met het DNA van Wiersum aangetroffen én DNA van beide verdachten, zo constateerde de rechter. Verder was de Opel Combo in de weken daaraan voorafgaand herhaaldelijk in de straat gezien, op camera waarneembaar. Op het navigatiesysteem in de Combo, was het huisadres van Wiersum ingetikt.Naast het gebruik van de auto, nam de rechter een vloed aan telecomgegevens over van het OM als bewijsmateriaal. Het ging daarbij om verschillende soorten informatie. Uit gepeilde en getapte telefoongesprekken van de mobiele telefoons van beide verdachten bleek dat deze zich op dezelfde tijdstippen en dagen in de buurt van de woning van Derk Wiersum bevonden in de aanloop naar de 18de september. Op diezelfde dagen is de Combo in de straat van Wiersum te zien. Ook sprak één van de verdachten na de liquidatie over het schoonmaken van de auto met ammoniak, volgens de rechter om sporen van de aanslag op Wiersum uit te wissen. Ridouan TaghiHet patroon van verkenningen in de straat werd onderbroken in de tijd dat de advocaat in Brazilië verbleef. Een van de verdachten telefoneerde met Wiersum waarop de laatste hem zijn visitekaartje stuurde. Waarover werd gesproken, is niet duidelijk geworden, maar vast staat dus dat de verdachte wist dat het om een advocaat ging, aldus de rechter. Hij liet daarbij in het midden of de verdachten precies wisten welke rol de advocaat speelde in het strafproces tegen Ridouan Taghi.Een andere belangrijke aanwijzing vormde de inhoud van afgetapte gesprekken, aldus de rechter. Zo sprak een van de verdachten na de aanslag over de ‘pap’ die in het vooruitzicht is gesteld; onderwereldjargon voor de beloning voor een liquidatie. Bij zijn arrestatie werd bij een van de twee verdachten, die voortdurend in geldnood verkeerde, 15.000 euro cash aangetroffen. Ook had hij een ticket van 1.000 euro naar Suriname geboekt. De feiten en omstandigheden duiden volgens de rechter op langdurige en gedegen voorbereiding: „Deze kunnen naar het oordeel van de rechtbank niet anders worden geduid dan dat sprake is geweest van een grondige voorbereiding van dit levensdelict, met vooraf gemaakte afspraken”, aldus het vonnis. „Het betekent ook dat degenen die met gebruikmaking van de Opel Combo de daad hebben uitgevoerd, voldoende gelegenheid hebben gehad na te denken over de betekenis en gevolgen van hun voorgenomen daad en zich daarvan rekenschap te geven, zodat sprake is van handelen met voorbedachte raad en daarmee van moord.”Alibi ongeloofwaardigHet alibi van de ontkennende verdachten noemde de rechter ongeloofwaardig. Zo legden de vriendin en moeder van de verdachten „tegenstrijdige” en „onnavolgbare” verklaringen af over de aanwezigheid van beide B’s op de ochtend van de aanslag. Giërmo B. en Moreno B. ( lange tijd vrienden van elkaar) hebben beiden een laag IQ van rond de 74. Ze beschikken over een uitgebreid strafblad voor een reeks misdrijven zoals inbraken, diefstal, drugshandel, afpersing en vuurwapenbezit. De rechter zei ervan uit te gaan dat de in het vooruitzicht gestelde som geld hun belangrijkste motief was.\n\nLees ook:Professionale voorbereiding, knullige uitvoering\n\nDe rechter gaf het Openbaar Ministerie in één opzicht een tik op de vingers. De verdediging van beide B’s had eerder ingebracht dat opgehaalde locatiegegevens en beelden van verkeerscamera’s eerst aan de rechter hadden moeten worden voorgelegd om te laten beoordelen of ze rechtmatig waren verkregen. Dat was niet gebeurd, zo erkende het OM al eerder. De rechter stelde maandagmorgen dat dit wel had gemoeten. Het nadeel dat hier voor de verdachten uit voortvloeide, achtte de rechter echter te klein om dit als ontlastende of strafverminderende factor mee te wegen.In zijn reactie zei raadsman Roethof het „terecht” te vinden dat geen levenslang was opgelegd zoals het OM had geëist. De rechter deed dat niet omdat het om enkelvoudige moord gaat en de beide verdachten niet eerder een levensdelict hebben gepleegd. Roethof, die vrijspraak had geëist, vond dat de rechter onvoldoende rekening had gehouden met „alternatieve scenario’s” voor de schietpartij. Zo zouden de mobiele telefoons van beide B’s die als belastend materiaal werden opgevoerd, ook door anderen zijn gebruikt. En de Opel Combo heeft „wel twintig verschillende gebruikers gekend”, aldus Roethof. Hij kon maandagmorgen niet zeggen of hij in hoger beroep gaat.\n\nCorrectie (11 oktober 2021): In een eerdere versie stond per abuis dat Roethof beide verdachten verdedigt. Hij is de raadsman van Moreno B. Dat is hierboven aangepast.\n\nEen versie van\n\ndit artikel\n\nverscheen ook in\n\nNRC Handelsblad\n\nvan 12 oktober 2021\n\nEen versie van\n\ndit artikel\n\nverscheen ook in\n\nNRC in de ochtend\n\nvan 12 oktober 2021","intensity":0,"negativity":0,"cluster_id":21,"similar_texts":"text493"},{"id":"76","publisher":"Trouw","date":"2021-10-12","url":"https://krant.trouw.nl/titles/trouw/8321/publications/1378/articles/1462170/1/1","title":"Onderzoek naar rol protestantse kerken bij slavernij","text":"Kerkhistorici, kunsthistorici en theologen van de Vrije Universiteit gaan gezamenlijk onderzoek doen naar de betrokkenheid van protestantse kerken bij de slavernij en het kolonialisme. De Protestantse Kerk in Nederland (PKN) werkt daaraan mee, om zo in het reine te komen met het verleden.  \n  \nZichtbaar en onzichtbaar heeft dit verleden sporen nagelaten in de kerkelijke geschiedenis. Mensen die rijk werden door de slavernij hebben bijvoorbeeld praalgraven in Nederlandse kerken. 'Uit nobele bewondering', staat er op het marmeren grafmonument van Witte de With in de Rotterdamse Laurenskerk. Zogenoemde 'morenkoppen', zwarte mensen die vaak op karikaturale wijze afgebeeld zijn, komen terug op schilderijen, grafzerken en glas-in-loodramen.\n\nVerantwoording\n\nLange tijd zijn slavenhandel en slavernij met de Bijbel in de hand goedgepraat. De leiders van de kerken die opgegaan zijn in de PKN, zoals de hervormde kerk, waren bepaald geen voorlopers in de discussie over afschaffing van de slavernij, vertelt theoloog Heleen Zorgdrager van de Protestantse Theologische Universiteit (PthU), die het onderzoek leidt. Ze gaat ook in kaart brengen hoe het denken over slavernij en racisme binnen de protestantse kerken is ontwikkeld. \"Daarvoor gaan we de theologische denklijnen reconstrueren, en omslagmomenten aanwijzen. Kerk en theologie moeten verantwoording afleggen over hun aandeel in deze geschiedenis. Ik hoop dat ons onderzoek een eerste stap kan zijn in een bezinning hierop.\"  \n  \nAangezien betrokkenheid op zo'n grote schaal voorkwam, moet het onderzoek steekproefsgewijs worden uitgevoerd. De kerken hebben enorm geprofiteerd van de slavenhandel en het kolonialisme, bijvoorbeeld omdat er donaties gedaan werden door slavenhandelaren en plantagehouders. Zo werden predikanten die in Suriname voor 'zending' waren soms uitbetaald in slaven, en waren zij ook plantagehouder.  \n  \nDienke Hondius, die als historicus gespecialiseerd is in het slavernijverleden, neemt het deel van het onderzoek naar materieel kerkelijk erfgoed voor haar rekening. Een van de dingen die zij wil nagaan, is welke betrokkenen bij slavenhandel en slavernij allemaal zijn begraven in en om de kerken, en wie er praalgraven of grafmonumenten hebben gekregen. \"Die grafmonumenten zijn vaak in de negentiende eeuw pas gemaakt, een tijd van sterk cultureel nationalisme. In heel Europa zag je toen een explosie aan monumenten. Op dat moment werden zij tot helden gemaakt.\"  \n  \nMet 2023 op komst, het herdenkingsjaar van de afschaffing van de slavernij, hoopt scriba René de Reuver van de PKN lessen uit het verleden te trekken. \"We willen het verleden een spiegel voor nu laten zijn. Dus is het voor ons van groot belang om scherp te hebben wat er precies is gebeurd uit naam van de kerk. Ik denk dat heel veel mensen in toenemende mate een dubbel gevoel hebben bij de praalgraven. We staan nog aan het begin van de discussie, maar de verlegenheid ermee groeit.\"  \n  \nOnder De Reuvers leiding haalde de PKN de banden aan met migrantenkerken. \"Zij legden de vraag op tafel: zullen we het ook nog even over het verleden hebben?\". Volgens Heleen Zorgdrager gaat het de migrantenkerken erom dat er 'nog geen gelijkwaardige relatie is' met de PKN. \"Dit deel van de geschiedenis is één van de vragen die volgens hen niet onder ogen gezien wordt, en dus nog in de weg zit.\"  \n  \nHet zijn vooral de protestantse kerken die verbonden zijn met het koloniale verleden. Destijds was de hervormde kerk de Nederlandse staatskerk. Katholieken werden als tweederangsburgers gezien, zij konden geen positie bemachtigen bij de protestantse elite waar de VOC uit bestond.\n\nOngelijke verhoudingen\n\nToch zijn er in de katholieke kerk wel restanten te zien van een verleden waarin ongelijke raciale verhoudingen vanzelfsprekend waren. In de Sint Nicolaaskerk in Denekamp is een Zwarte Piet in het glas-in-loodraam afgebeeld. De Nederlandse bisschoppenconferentie zegt in een reactie zich niet te willen mengen in deze discussies. Die laat ze over aan de lokale gemeenschap.  \n  \nDat erfgoed met een racistische expressie of koloniaal verleden geproblematiseerd wordt, betekent overigens niet dat alles maar meteen verwijderd moet worden, zegt Heleen Zorgdrager. \"Sommige kerken in Duitsland laten antisemitische symbolen bewust hangen en zetten er een ander gedenkteken tegenover, waarmee ze het verhaal vertellen over hun aandeel in de Holocaust, als waarschuwing uit het verleden. Dat zou je ook kunnen doen bij problematische elementen van het kerkelijk erfgoed in Nederland.\"\n\nIn het kort\n\nHistorici en theologen gaan onderzoek doen naar koloniaal erfgoed in kerken  \n  \nHet onderzoek wordt steekproefsgewijs uitgevoerd  \n  \nScriba René de Reuver van de PKN hoopt 'lessen uit het verleden te trekken'  \n  \nVandaag 4|5  \n  \nOog in oog met een ongemakkelijk verleden","intensity":0,"negativity":2,"cluster_id":38,"similar_texts":"text414"},{"id":"77","publisher":"Algemeen Dagblad","date":"2021-10-12","url":"https://krant.ad.nl/titles/algemeendagblad/7908/publications/26583/articles/1462166/2/1","title":"Overstromingen niet te voorzien","text":"### Namen\n\nDe verwoestende overstromingen in België van afgelopen zomer vallen de beheerders van een Belgisch stuwmeer niet te verwijten, vinden onderzoekers. Zij werden ervan beschuldigd het meer niet tijdig te hebben leeggemaakt om de stortregen te kunnen opvangen. Het volle stuwmeer van Eupen begon water te lozen in een rivier toen die al buiten zijn oevers trad. De beheerders konden de extreme situatie niet voorzien, is de conclusie.","intensity":1,"negativity":0,"cluster_id":42,"similar_texts":"text66"},{"id":"78","publisher":"De Telegraaf","date":"2021-10-12","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/5448a9027989e54720aca2e944d0522e/web/OPS/cciobjects.json&hash=47f694d00c32088e4dc7#/pages/4-5","title":"Personeel basisscholen krijgt loonsverhoging","text":"Personeel basisscholen krijgt loonsverhoging\n\nNa lange onderhandelingen\n\nDen Haag Na lange onderhandelingen zijn onderwijsbonden en werkgevers het eens geworden over een loonsverhoging in het basisonderwijs. Alle medewerkers in het primair onderwijs krijgen er met terugwerkende kracht vanaf 1 januari dit jaar 2,25 procent bij, maakte de Algemene Onderwijsbond (AOb) bekend. In december wordt de eindejaarsuitkering eenmalig verhoogd van 6,3 naar 6,5 procent. Deze nieuwe cao loopt maar tot eind december van dit jaar. Over de verdeling van de 500 miljoen euro die het demissionaire kabinet wil besteden aan het verhogen van lonen voor leraren, schoolleiders en ondersteunend personeel, moeten nog afspraken worden gemaakt.","intensity":0,"negativity":0,"cluster_id":54,"similar_texts":"text654"},{"id":"79","publisher":"De Telegraaf","date":"2021-10-13","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/35723b87c0001c90a471abb27abc857b/web/OPS/cciobjects.json&hash=b1c354624b3f18872cc4#/pages/34","title":"PISTIER HAVIK: ’WK-TICKET WORDT ONS NU DOOR DE NEUS GEBOORD’","text":"PISTIER HAVIK: ’WK-TICKET WORDT ONS NU DOOR DE NEUS GEBOORD’\n\nYoeri Havik (l.) viert feest met Jan-Willem van Schip.\n\ndoor Hans Ruggenberg\n\nAMSTERDAM De ’rel’ rond de startplekken voor de wereldkampioenschappen baanwielrennen, volgende week in Roubaix, heeft in een paar dagen tijd een bizarre wending gekregen. De euforie rond de Europese titels op de koppelkoers (mannen) en teamsprint (vrouwen), en de daardoor gedachte deelname aan de WK, is in een grafstemming veranderd. \n\n„Dit is zwaar klote”, laat Yoeri Havik weten. De 30-jarige pistier pakte afgelopen weekeinde met Jan-Willem van Schip goud op de koppelkoers, waarmee ze zich alsnog dachten te verzekeren van een WK-ticket. Datzelfde gold voor Shanne Braspennincx, Kyra Lamberink, Hetty van de Wouw en Steffie van der Peet op de teamsprint.\n\nDirecteur van de Nederlandse Wielren Unie (KNWU), Thorwald Veneberg, geeft aan dat ze die toezegging hadden van de UCI (Internationale Wielren Unie). „Eerder kregen we te horen dat continentale kampioenen zich zouden plaatsen voor de WK. Vervolgens liet de UCI weten dat ze waren vergeten te melden dat dat alleen voor atleten gold die minimaal aan één wedstrijd van de Nations Cup hebben deelgenomen. Wij hebben die wedstrijden uit gezondheidsoverwegingen vanwege corona niet gereden.”\n\n„Daarbij komt dat we tijdens de Spelen van de UCI te horen hebben gekregen dat we in aanmerking kwamen voor dispensatie, en nu zeggen ze dat dat alleen geldt voor de individuele onderdelen”, vervolgt Veneberg. „Ook ik ben hier ziek van, vooral omdat er sporters worden gedupeerd.” \n\nHavik: „Ik heb gevraagd of de KNWU de eerdere toezegging zwart op wit heeft. Het is dan heel raar dat het wordt teruggedraaid door de UCI, maar dan denk ik: dan stappen we toch naar de rechter.” \n\nDe pistier, die met Van Schip vijfde werd tijdens de Olympische Spelen, baalt er vooral van dat deze situatie voorkomen had kunnen worden. „Wij renners hebben zelf nooit de keuze gehad. Ik wilde in september naar Cali (Colombia, red.) om te rijden, maar dat mocht niet. En dat terwijl er wel twee meisjes naar de WK junioren in Egypte zijn gestuurd”, verwijt Havik de KNWU. „Ik roep al maanden dat dit een probleem zou gaan worden. Een paar dagen geleden heerste de blijdschap vanwege die Europese titel en dachten we een WK-ticket te hebben, met de kans om ook wereldkampioen te worden. Dat wordt ons nu door de neus geboord.”","intensity":0,"negativity":0,"cluster_id":33,"similar_texts":"text478"},{"id":"80","publisher":"De Telegraaf","date":"2021-10-12","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/5448a9027989e54720aca2e944d0522e/web/OPS/cciobjects.json&hash=82e9becad392b84689e7#/pages/1","title":"Pleidooi: corona-ingreep Staphorst","text":"Pleidooi: corona-ingreep Staphorst\n\nDe Hervormde Kerk in Rouveen (gemeente Staphorst). \n\nAmsterdam Experts, zoals epidemioloog Arnold Bosman, maken zich zorgen over het hoge aantal coronabesmettingen in gebieden met een lage vaccinatiegraad. Zo lopen de getallen vooral in Staphorst fors op. In de Overijsselse plaats liggen de aantallen hoger dan in Zwolle, terwijl die stad acht keer zoveel inwoners heeft. \n\nDeskundigen pleiten dan ook voor extra lokale maatregelen in plaatsen als Staphorst. Het lijkt Bosman verstandig om daar weer nadruk te leggen op de anderhalve meter afstand en de mondkapjes opnieuw in te voeren in horeca en scholen. Volgens hem en andere experts is ook extra testen, vooral bij schoolgaande kinderen, een alternatieve optie in gebieden met een lage prikbereidheid. „Je moet die lage vaccinatiegraad compenseren, want zelfs bij een bescheiden toename komt de zorg al in de problemen, omdat die veel verder uitgehold is door de aanhoudende druk.”\n\nBrandhaarden \n\nPagina T6","intensity":0,"negativity":0,"cluster_id":39,"similar_texts":"text495"},{"id":"81","publisher":"Algemeen Dagblad","date":"2021-10-13","url":"https://krant.ad.nl/titles/algemeendagblad/7908/publications/26603/articles/1462883/34/4","title":"Plots twee nieuwe smaakmakers","text":"### Noa Lang en Arnaut Danjuma spectaculair in Oranje, maar óók met hun club tegen Paris Saint-Germain en Real Madrid\n\nArnaut Danjuma (24) noemde de bondscoach maandagavond in de Kuip 'Louis'. Dat was toen hij na de 6-0 zege tegen Gibraltar vertelde: ,,Louis is twenty-four seven met voetbal bezig. Ik kijk en volg zelf ook veel. We hebben meteen uitgebreid over voetbal gepraat samen.'' De voornaam van de coach werd niet disrespectvol of stoer uitgesproken, maar puur spontaan.  \n  \nNoa Lang (22) deed bij diezelfde 'Louis' de wenkbrauwen fronsen toen hij in Letland na zijn invalbeurt besloot op links te gaan spelen. En niet zoals was afgesproken op rechts. Louis van Gaal (70), geamuseerd: ,,Dat is toch ongelooflijk? Heb ik natuurlijk meteen gecorrigeerd. Maar ik moet zeggen: de lef waarmee Noa Lang inviel, die beviel me wel.''  \n  \nHet Nederlands elftal is plots twee smaakmakers rijker. Jongens met de bal aan een touwtje, bij wie het grote publiek meteen ziet: die hebben bepaald niet achteraan gestaan toen het zelfvertrouwen werd uitgedeeld.  \n  \nLang is, hoewel ruim twee jaar jonger, al het meest bekend. Door zijn tijd bij Ajax en nu Club Brugge. Danjuma bleef tot voor kort meer onder de radar. Drie jaar geleden leek hij al door te breken in Oranje, toen Ronald Koeman hem liet debuteren tegen Duitsland en hij daarna bij zijn basisdebuut scoorde tegen België. Danjuma speelde destijds óók voor Club Brugge, maar raakte geblesseerd, verhuisde naar Bournemouth, degradeerde met die club naar het tweede Engelse niveau en raakte ook naar eigen zeggen 'een beetje vergeten in Nederland'.  \n  \nTot deze zomer de Spaanse club Villarreal hem overnam voor zo'n 25 miljoen euro. Bij de kersverse Europa Leaguewinnaar is Danjuma nu spectaculair gestart in de competitie en de Champions League.  \n  \nSpectaculair was ook zijn invalbeurt in de Kuip. Hij en Lang trokken hun hele trukendoos open. En ja, het was 'slechts' tegen Gibraltar. Maar ze doen het ook bij hun club tegen bijvoorbeeld Paris Saint-Germain en Real Madrid. Het komt niet vaak voor dat zelfs Van Gaal openlijk zegt: ,,Danjuma verdient het om even opgehemeld te worden. Hij had leuke, goede dribbels. Zijn medespelers waren nog niet helemaal ingesteld op zijn harde voorzetten. Want die gaf-ie ook.''  \n  \nZelf wees Danjuma maandag trots op de symboliek van het moment. ,,Het was deze week drie jaar na die interland in België. Ik heb hier drie jaar op gewacht. Ik ging er stiekem van uit dat ik wel even zou mogen invallen. Het was een beetje extravagant zoals ik speelde.'' Met een schaterlach: ,,Maar dat mag dan wel, vind ik.''  \n  \nOf hij veranderd is in drie jaar? ,,Ik heb me ontwikkeld als mens. Op het veld, buiten het veld. Drie jaar ouder is drie jaar meer ervaring.  \n  \nIk ben bevoorrecht dat ik al in meerdere landen heb gespeeld. Ik heb al wat bagage op mijn 24ste.''  \n  \nDanjuma is een vlotte prater. Met een open blik. Zo trad hij bij Oranje ook Van Gaal tegemoet. ,,Hoe het eerste gesprek ging? Dat ging vloeiend.'' Hij kent de bondscoach 'eigenlijk ook alleen maar van tv'. ,,Maar ik ben mezelf bij zo'n kennismaking. En Louis heeft me goed opgevangen. Net als de rest van de staf en het team.''  \n  \nVan Gaal, over hetzelfde gesprek: ,,Echt een open jongen. Kijkt je aan. En ik vind ook dat hij goede antwoorden geeft.''  \n  \nIn de Kuip keek Danjuma na afloop op het veld meteen even kort naar de hemel.  \n  \nHet  \n  \ngeloof heeft  \n  \neen belangrijke plaats in zijn leven. Hij werd geboren in Nigeria, het land van zijn moeder. Zijn Nederlandse vader werkte er als baggeraar van Boskalis en op zijn 4de verhuisde het gezin met drie kinderen naar Nederland. ,,Ik was altijd al moslim, maar op mijn 14de, 15de heb ik echt bewust de keuze voor de islam gemaakt'', vertelde Danjuma eerder. ,,Ik heb er veel over gelezen en documentaires over gekeken. In mijn jeugd was ik een druk jongetje. Het geloof geeft me rust.''\n\nPleeggezinnen\n\nAls tiener zat hij onder meer acht jaar bij PSV. In zijn jeugd maakte hij moeilijke jaren mee, woonde onder meer in drie pleeggezinnen. Maar in Eindhoven viel jeugdtrainers al op hoe groot zijn zelfvertrouwen was op het veld. Op een keer moesten ze doelen voor de toekomst opschrijven van een trainer. Op het briefje van de puber Arnaut Groeneveld stond onder meer: 'Ballon d'Or winnen. En het WK.'  \n  \nIn de Kuip gaf hij maandag aan dat hij graag Arnaut Danjuma genoemd wil worden. Danjuma betekent in het Nigeriaans 'geboren op vrijdag', vertelde hij in 2018 al eens in een interview in deze krant. Maar dus niet ook nog de toevoeging 'Groeneveld', hoewel hij de band met zijn vader Cees maandag verder als prima omschreef.  \n  \nVan de twee shirts die spelers na een interland mogen houden, wilde hij er eigenlijk één aan zijn pa schenken en één zelf houden. ,,Mijn vader is mijn nummer 1-fan. Als hij niet achter deze keuze had gestaan, had ik 'm niet gemaakt. Maar in het veld kwam een speler naar me toe die om mijn shirt vroeg. Ik vind het altijd een vorm van respect als een tegenstander je shirt wil. Dus één shirt heb ik weggeven en het shirt waarin ik scoorde is voor mijn pa.''  \n  \nEr gaan vast nog meer Oranje-tenues volgen voor Danjuma. Te beginnen komende maand, als Nederland weer in de Kuip de waarschijnlijk beslissende wedstrijd tegen Noorwegen speelt. De inzet: één rechtstreeks ticket voor het WK.  \n  \nNoa Lang zei maandag dat hij zichzelf 'wel een blijvertje' vindt na zijn eerste week Oranje. Om er toch maar snel aan te te voegen: ,,Al is dat natuurlijk aan de bondscoach.''  \n  \nDanjuma is al even ambitieus: ,,Ik vond zelf dat ik mijn draai al had gevonden in Spanje. Maar je moet ermee dealen dat je dan nog niet wordt geselecteerd. Uiteindelijk gebeurde het toch. Ik heb steeds 100 procent het gevoel gehouden dat ik terug zou komen. Dit was een gouden kans na drie jaar. En dan moet je 'm verzilveren. Ja, ik ben er weer.''","intensity":0,"negativity":0,"cluster_id":3,"similar_texts":"text108"},{"id":"82","publisher":"De Telegraaf","date":"2021-10-12","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/5448a9027989e54720aca2e944d0522e/web/OPS/cciobjects.json&hash=a66a7002a2dfdbdf0a5a#/pages/34","title":"Poels moet op zoek naar nieuwe ploeg","text":"Poels moet op zoek naar nieuwe ploeg\n\nWielrennen\n\nWout Poels vertrekt bij de ploeg Bahrain-Victorious. Het contract van de 34-jarige Limburger loopt af en wordt niet verlengd. Het is nog onduidelijk voor welke ploeg Poels volgend jaar rijdt.\n\nPoels kwam begin september voor het laatst in actie voor zijn ploeg. Hij eindigde in de Ronde van Spanje op de 23e plaats.\n\nDe Limburger reed twee jaar voor de WorldTour-ploeg uit Bahrein. Poels reed dit jaar in de Tour de France lang in de bolletjestrui, maar eindigde in het bergklassement als tweede achter Tourwinnaar Tadej Pogacar. \n\nDe klimmer kwam eerder uit voor Vacansoleil, Quick-Step en Team Sky (nu Ineos).","intensity":0,"negativity":1,"cluster_id":51,"similar_texts":"text559"},{"id":"83","publisher":"Algemeen Dagblad","date":"2021-10-12","url":"https://krant.ad.nl/titles/algemeendagblad/7908/publications/26583/articles/1462166/40/4","title":"Poels moet weg bij Bahrein","text":"Wout Poels vertrekt bij Bahrain-Victorious. Het contract van de 34-jarige Limburger loopt af en wordt niet verlengd. Het is nog onduidelijk voor welke ploeg Poels volgend jaar rijdt. In een bericht op Twitter neemt Bahrain-Victorious afscheid van zes renners, onder wie Poels. \"Het was een genoegen, we wensen je het allerbeste voor de toekomst\", aldus de ploegleiding.","intensity":0,"negativity":0,"cluster_id":51,"similar_texts":"text58"},{"id":"84","publisher":"De Volkskrant","date":"2021-10-12","url":"https://krant.volkskrant.nl/titles/volkskrant/7929/publications/1383/articles/1462169/24/3","title":"Poels weg bij Bahrain, toekomst onbekend","text":"Wout Poels vertrekt bij de ploeg Bahrain-Victorious. Het contract van de 34-jarige Limburger loopt af en wordt niet verlengd. Het is nog onduidelijk voor welke ploeg Poels volgend jaar rijdt. In een bericht op Twitter neemt Bahrain-Victorious afscheid van zes renners, onder wie Poels. 'Het was een genoegen, we wensen je het allerbeste voor de toekomst', aldus de ploegleiding. Poels kwam begin september voor het laatst in actie. Hij eindigde in de Ronde van Spanje op de 23ste plaats.\n\nKipruto wint 125ste editie van marathon in Boston\n\nDe Keniaan Benson Kipruto heeft de 125ste editie van de marathon in Boston op zijn naam geschreven. De Afrikaanse loper zegevierde in een tijd van 2 uur, 9 minuten en 51 seconden. Het was zijn eerste overwinning in één van de zes grote marathons. Chicago, Tokio, Londen, Berlijn en New York zijn de andere majors in deze atletiekdiscipline. Kipruto won in mei ook al de marathon van Praag. In Boston ging de 30-jarige atleet er op minder dan 10 kilometer voor het einde vandoor waarna hij solo over de finish kwam, luid bejubeld door het publiek in de straten van de Amerikaanse stad. De Ethiopiër Lemi Berhanu, die in 2016 de beste was in Boston, eindigde als tweede op 46 seconden van de winnaar. Zijn landgenoot Jemal Yimer kwam kort achter hem als derde binnen.  \n  \nBij de vrouwen zegevierde Diana Kipyogei, eveneens uit Kenia. Ze finishte in een tijd van 2.24.45. Haar landgenoten Edna Kiplagat (2.25.09) en Mary Ngugi (2.25.20) haalden eveneens het podium. Kip-lagat zegevierde in 2017 in Boston.  \n  \nDe marathon in Boston is de oudste jaarlijkse marathon ter wereld.","intensity":0,"negativity":1,"cluster_id":4,"similar_texts":"text514"},{"id":"85","publisher":"De Volkskrant","date":"2021-10-13","url":"https://krant.volkskrant.nl/titles/volkskrant/7929/publications/1384/articles/1462872/2/2","title":"Polen bekrachtigt explosieve uitspraak en doet zo in feite een 'juridische Polexit'","text":"Vorige week deed het Poolse Constitutioneel Hof, een rechtsorgaan dat onder controle staat van de regering, een explosieve uitspraak: de Poolse grondwet gaat - in sommige gevallen - boven het EU-recht. De regering moest de uitspraak nog bekrachtigen door deze te publiceren in het staatsblad, wat ze dinsdagmiddag heeft gedaan.\n\nPolexit\n\nVoor Polen is dit een 'juridische Polexit', een stap buiten de Europese rechtsorde. Die orde is gebaseerd op het primaat van het Europees recht, waarbij het Europees Hof in Luxemburg het laatste woord heeft. Het is niet de bedoeling dat de lidstaten naar eigen inzicht uitspraken van het Hof naast zich neerleggen.  \n  \nMaar dat is juist wat de Poolse regering wil, specifiek als het gaat over het hervormen van de rechtspraak, waarvoor het land al meermaals op de vingers is getikt door het Hof in Luxemburg. Overigens zat Polen dinsdagmiddag samen met lidstaat Hongarije bij datzelfde gerechtshof om te procederen tegen een mechanisme dat EU-gelden aan het naleven van de rechtsstaat koppelt.  \n  \nOf de regering de uitspraak zou publiceren, was nog even onzeker. Normaal gesproken gebeurt dit de volgende dag - maar niet altijd. Vorig jaar leidde een uitspraak van het Constitutioneel Hof tot een de facto verbod op abortus, waarna de grootste protesten sinds de val van het communisme uitbraken. De regering wachtte toen ruim drie maanden met publiceren.  \n  \nNu is ze een stuk sneller. De escalatie van het conflict tussen Warschau en Brussel is hiermee compleet. De bal ligt bij het Europees Hof en de Europese Commissie. De laatste kondigde vorige week aan hard stelling te zullen nemen in deze kwestie. Ze heeft een hoge troef in handen: het coronaherstelplan van Polen, goed voor 36 miljard euro, moet nog worden goedgekeurd. De Commissie kan de hand op de knip houden zolang Polen zich niet schikt naar de uitspraken van het Europees Hof.  \n  \nOok is er een rol weggelegd voor de rechters in Polen zelf; zij staan nu voor de keuze of ze de uitspraak van het Constitutioneel Hof laten gelden. De regionale rechtbank van de zuidelijke universiteitsstad Krakau kondigde dinsdag al aan dit te weigeren.\n\nFerm antwoord\n\nEr is eveneens weerstand vanuit de Poolse samenleving. Donald Tusk, voormalig EU-president en leider van de grootste oppositiepartij Burgerplatform, riep vorige week op tot protest. Zondag gingen tienduizenden Polen in meer dan honderd steden de straat op om steun te betuigen aan de EU en te demonstreren tegen een Polexit. De Poolse regering ontkent dat ze aanstuurt op het verlaten van de EU. 'Polexit is fake news', aldus premier Mateusz Morawiecki.  \n  \nEU-buitenlandchef Josep Borrell beloofde dinsdag een 'ferm antwoord'. 'Als je lid bent van een club, houd je je aan de regels van die club. En de belangrijkste regel is dat Europees recht boven nationaal recht gaat.'","intensity":0,"negativity":0,"cluster_id":22,"similar_texts":"text230"},{"id":"86","publisher":"Trouw","date":"2021-10-12","url":"https://krant.trouw.nl/titles/trouw/8321/publications/1378/articles/1462170/11/1","title":"Polen is nu zelf de eisende partij bij het Europese Hof","text":"\"Polen heeft geen vragen over het belang van de rechtsstaat\", zei de vertegenwoordiger van Polen gistermiddag aan het begin van de tweedaagse zitting bij het Europese Hof van Justitie. Hij kon niet zien hoe op de publieke tribune achter hem, in de rechtszaal in Luxemburg, zo hier en daar wat wenkbrauwen omhoog gingen. Want Polen en de rechtsstaat zijn niet helemaal de beste vrienden. Het land is al verschillende keren door het Europese Hof van Justitie op de vingers getikt, omdat de rechterlijke macht in het land niet onafhankelijk genoeg is.  \n  \nVorige week nog bepaalde een regeringsgezinde rechter van het grondwettelijk hof in Warschau dat het Poolse recht boven het EU-recht gaat, iets wat vele duizenden demonstranten in Poolse steden zagen als een directe aanval op de rechtsstaat.  \n  \nZo was het een merkwaardige situatie dat juist Polen een zaak bepleit bij het Europese Hof. Maar het moest: dat Hof in Luxemburg is nu eenmaal de plek waar je heen moet als je als EU-lidstaat onoverkomelijke bezwaren hebt tegen de voorwaarde dat de ontvangst van EU-geld voortaan afhankelijk is van de vraag of de rechtsstaat goed functioneert. Dat is zo sinds 1 januari, maar Polen ziet er niets in en Hongarije evenmin.  \n  \nDe twee landen stonden gisteren tegenover een zware overmacht aan pleitbezorgers voor de EU-regels. Niet alleen het Europees Parlement en de Europese Raad, op wie de twee landen hun pijlen hadden gericht, waren naar Luxemburg gekomen om te vertellen waarom de regel wèl juist is. Ook tien lidstaten en de Europese Commissie brachten als steun hun juridische mening naar voren.  \n  \nHet zogenaamde 'conditionaliteitsbeginsel' lijkt volgens Polen en Hongarije behoorlijk veel op een soort strafmaatregel. Volgens hen is niet duidelijk wat 'rechtsstaat' precies is en wie kan vaststellen dat die in gevaar is. Ze vrezen dat ze nooit meer zeker kunnen zijn dat ze recht hebben op een bepaalde som geld uit Brussel.  \n  \nTegenover de volledige bezetting van 27 in rode jurken gestoken rechters - uit ieder EU-land één - deden Polen en Hongarije uit de doeken dat de nieuwe regel hen dwars zit.  \n  \nOok in dat rechtscollege hebben Polen en Hongarije een relatief nadeel: de Hongaarse vertegenwoordiger is nog maar net begonnen - hij werkt er al sinds het najaar, maar werd pas vorige week officieel benoemd.  \n  \nWel kon hij de vertegenwoordiger van het Europees Parlement goed verstaan, want die deed zijn bijdrage in het Hongaars. In dertien bijdragen betoogde de rest van Europa dat de Europese burger erop moet kunnen bouwen dat er nu eenmaal regels nodig zijn. \"Het conditionaliteitsbeginsel is bepaald niet revolutionair\", zei Luxemburg tegen Polen. \"Deze maatregel is bedoeld om het Europese budget te beschermen, niet om lidstaten te straffen.\"  \n  \nDe zaak gaat vandaag verder. Daarna gaat het Hof een nog onbepaald aantal weken in beraad. De Europese Commissie beloofde te wachten met het toepassen van het rechtstaatprincipe tot er een uitspraak ligt, maar volgens het Europees Parlement is dat nergens voor nodig.  \n  \nHet Europese Hof zal de zaak 'versneld' behandelen. Hoe snel dat is, kon een woordvoerder gisteren niet zeggen.","intensity":0,"negativity":0,"cluster_id":14,"similar_texts":"text421"},{"id":"87","publisher":"NRC Handelsblad","date":"2021-10-12","url":"https://www.nrc.nl/nieuws/2021/10/12/pon-grootste-in-fietsen-na-overname-a4061469#20211012-79855-301","title":"Pon grootste in fietsen na overname","text":"E-bikes Het Nederlandse Pon, eigenaar van Gazelle, neemt het Amerikaanse Dorel Sports over. De fietsmarkt groeit enorm. ,Mijndert Pon, die in het jaar 1900 in zijn winkeltje in Amersfoort begon met de import van Opel-fietsen, had eens moeten weten dat zijn nazaten onder dezelfde bedrijfsnaam ’s werelds grootste fietsenfabrikant zouden worden. Meer dan honderdtwintig jaar later is dat toch werkelijkheid. Maandag maakte het Nederlandse Pon Holdings bekend dat het Dorel Sports overneemt, waar onder meer fietsmerk Cannondale onder valt. De combinatie van Pon.Bikes en Dorel Sports (met 1.920 respectievelijk ruim 1.600 werknemers) heeft een omzet van bijna 2,5 miljard euro en wordt daarmee in één klap groter dan het Taiwanese Giant. Met de overname is ruim 700 miljoen euro gemoeid.Hoewel Pon vooral bekend is als de grootste importeur van Volkswagen-auto’s in Nederland, heeft het zich de afgelopen jaren vol op fietsen gestort. Het groeipotentieel van de fietsenmarkt werd duidelijk toen rond 2010 steeds meer e-bikes op de fietspaden verschenen.Voor Pon begon de grote acquisitietournee in 2011, met de aankoop van Koninklijke Gazelle en Derby Cycle (onder meer bekend van fietsenmerk Kalkhoff). Gazelle werd in de jaren die volgden marktleider in Nederland in elektrische fietsen. In 2017 deed Pon een vergeefse poging om concurrent en Batavus-eigenaar Accell in te lijven – waarmee de werelddominantie vermoedelijk al een stuk eerder zou zijn bereikt. Vier jaar later is dat met de overname van het Amerikaanse Dorel Sports dan toch gebeurd. Volgens analist Martijn Den Drijver van ABN Amro-ODDO BHF kwam de overname voor Pon op een gunstig moment. „Dorel had balansproblemen en een hoge schuldenlast. Daardoor kon Pon het tegen een gunstige overnameprijs binnenhalen.”In het portfolio van Dorel valt onder meer Mongoose, een bekend BMX-fietsenmerk. Het vlaggenschip van Dorel is Cannondale, dat de meer sportieve fietsen maakt. Volgens analist Den Drijver ligt daar het grote voordeel voor Pon. „Pon had nog geen sportieve fietsen in het portfolio, maar met Cannondale heeft het nu ook mountainbikes en een volumemerk in het wielersegment te pakken.”Iedereen op de e-bikeWaar de e-bike eens te boek stond als toerfiets voor actieve ouderen, is dat anno 2021 anders. De tweewielermarkt is booming, met name door de toenemende vraag naar elektrische fietsen voor 55-minners. De e-bike is een oplossing gebleken voor verkeersopstoppingen in steden, uitstootvrij forenzen – en relatief goed voor de gezondheid. Tijdens het coronajaar 2020, waarin reizen met het openbaar vervoer werd afgeraden, steeg de verkoop van elektrische fietsen in Nederland met 30 procent tot 547.000 stuks, zo blijkt uit cijfers van brancheorganisatie Bovag. Voor Pon blijft Europa met afstand de belangrijkste afzetmarkt. Volgens de Europese brancheorganisatie Conebi werden vorig jaar 22,5 miljoen fietsen verkocht in Europa, waarvan 20 procent elektrisch. Den Drijver: „De Amerikaanse markt loopt nog mijlen achter op de Europese. Dat komt door de manier waarop Amerikaanse steden zijn opgezet, zonder fietspaden. Het marktaandeel van elektrische fietsen is daar ook nog een stuk lager, maar het groeit wel explosief.”\n\nEen versie van\n\ndit artikel\n\nverscheen ook in\n\nNRC Handelsblad\n\nvan 12 oktober 2021\n\nEen versie van\n\ndit artikel\n\nverscheen ook in\n\nNRC in de ochtend\n\nvan 12 oktober 2021","intensity":0,"negativity":0,"cluster_id":50,"similar_texts":"text53"},{"id":"88","publisher":"De Telegraaf","date":"2021-10-12","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/5448a9027989e54720aca2e944d0522e/web/OPS/cciobjects.json&hash=495e71636a6ec1c38afa#/pages/24-25","title":"Pon in tien jaar tijd naar kop van peloton","text":"Pon in tien jaar tijd naar kop van peloton\n\nFamiliebedrijf slaat grootste slag in Amerika\n\ndoor Gert van Harskamp en  Edwin van der Schoot\n\nAmsterdam Pon Holdings is sinds maandag de grootste fietsenmaker ter wereld. Tien jaar nadat de investeringsmaatschappij van de familie Pon via een overname van Gazelle de fietsenmarkt instapte, verdrong het Giant van de eerste plek.\n\nPon.Bike telt namelijk $810 miljoen neer voor de aankoop van Dorel Sports, de fietsendivisie van het Canadese Dorel-conglomeraat. Dat heeft sterke marktposities in met name Noord- en Zuid-Amerika.\n\nPortfolio\n\nPon laat weten dat de overname ’volledig past’ in zijn strategie. ,,Pon heeft als strategie door te groeien in een breed portfolio van merken. In elk segment fiets wil Pon een groot merk hebben. Met deze deal is dat in een klap gelukt,” aldus een woordvoerder.\n\nZo heeft Dorel Sports met Cannondale een groot racefietsenmerk en is GT groot in BMX-fietsen en mountainbikes. In de overnamebuit zit ook het merk Charge, producent van de in de VS zeer populaire elektrische stadsfietsen, en Schwinn, naar eigen zeggen het nummer één fietsenmerk in de VS. Pon bezit al onder meer Gazelle, Swapfiets, Kalkhoff en Cervelo.\n\nVolgens de woordvoerder sluit de overname ook aan bij de geografische spreiding die Pon zoekt. ,,Op die markten wil Pon ook sterk zijn. Dat is het bedrijf nu in de Verenigde Staten, maar ook in Latijns-Amerika.” \n\nDat de Verenigde Staten een groeimarkt zijn voor fietsen, blijkt wel uit de verkoopcijfers. Volgens data-analist NPD Group is de fietsenverkoop in het coronajaar 2020 in de Verenigde Staten met 65% gestegen. De verkoop van elektrische fietsen groeide afgelopen jaar maar liefst met 145%. \n\nAccell\n\nWaar Pon in de VS op zoek is naar groei, heeft concurrent Accell (bekend van Batavus en Sparta) juist een terugtrekkende beweging gemaakt. Pon nam nog geen twee maanden geleden de Californische fietswinkelketen Mike’s Bikes over, terwijl fietsenmaker Accell in 2019 al zijn lokale merken op de Amerikaanse markt van de hand deed. \n\n,,Dat Pon juist uitbreidt in de VS en Accell zich terugtrekt, komt omdat Accell geen toonaangevende merken had in de VS en dat maakte het voor Accell erg lastig”, legt Martijn den Drijver, analist bij ABN Amro ODDO BHF uit. ,,Pon heeft merken in de Verenigde Staten, zoals Cervélo en Santa Cruz. De merken van Dorel zijn complementair aan het portfolio van Pon.” \n\nDaarnaast past de overname van Dorel volgens Den Drijver prima bij het bedrijf dat Pon wil zijn. Dat is niet louter het verkopen van de auto’s van Volkswagen en het maken en verkopen van fietsen. ,,Pon wil aanbieder zijn van Mobility as a Service. Daar horen leaseauto’s, leasefietsen, maar ook deelfietsen van Swapfiets bij. De groeiende markt van met name e-bikes in de VS past hier heel goed bij.” \n\nVijandig\n\nIn 2017 nog probeerde Pon het beursgenoteerde Accell uit Heerenveen over te nemen, maar dat mislukte omdat Accell het bod te laag vond. Daarop bouwde Pon ’vijandig’ een belang van ruim 20% op in Accell. Ook dat leidde tot niks. Begin 2021 verkocht Pon de laatste aandelen Accell weer. \n\nDorel Sports is een dochter van het Canadese Dorel Industries, een conglomeraat dat onder meer Maxi Cosi autostoeltjes maakt. Pon is ook een conglomeraat met €7,5 miljard omzet en 14.000 werknemers. \n\nPon zette in 2011 zijn eerste stappen op de fietsmarkt met de overname van Gazelle. In de toekomst ziet het veel in elektrische fietsen.","intensity":0,"negativity":1,"cluster_id":50,"similar_texts":"text701"},{"id":"89","publisher":"De Volkskrant","date":"2021-10-12","url":"https://krant.volkskrant.nl/titles/volkskrant/7929/publications/1383/articles/1462169/22/1","title":"Pon slaat slag in VS en wordt grootste fietsfabrikant","text":"Pon, eigenaar van fietsenmerk Gazelle, neemt het Amerikaanse Dorel Sports over, de maker van onder meer Cannondale-fietsen. Met de overname wordt de fietsendivisie van Pon naar eigen zeggen de grootste fietsenfabrikant ter wereld. Met de transactie is iets meer dan 700 miljoen euro gemoeid.  \n  \nHet gezamenlijke fietsenbedrijf is goed voor een jaarlijkse omzet van 2,5 miljard euro. Met dat bedrag stoot Pon het Taiwanese Giant van de troon.  \n  \nPon stond vanaf 1931 vooral bekend als autohandelaar, die importeur werd van merken als Continental, Volkswagen, Porsche, Seat en Skôda. Het bedrijf begon in 1895 in Amersfoort als fietsenmakersbedrijf opgezet door Mijndert Pon. Zijn zonen Ben en Wijnand gingen in auto's.  \n  \nTien jaar geleden keerde Pon gedeeltelijk terug naar zijn wortels, met de overname van Koninklijke Gazelle uit Dieren. Later volgden Kalkhoff en Focus in Duitsland, Cervélo en Santa Cruz in de VS en het Nederlandse Urban Arrow en BBB Cycling.  \n  \nPon.Bike is inmiddels goed voor 1,5 miljard euro omzet per jaar. Daar komt straks circa 1 miljard euro bij van Dorel. Topman Janus Smalbraak van Pon Holdings spreekt in een verklaring van een logische stap voor het bedrijf, dat zichzelf als een mobiliteitsspecialist ziet. Het levert speciale passen waarvan 140 duizend mensen gebruikmaken en is betrokken bij de Swapfiets, waarmee 215 duizend mensen een fiets huren. Mede door schaalgrootte kan het bedrijf volgens Smalbraak beter inspelen op de groeiende vraag naar fietsen, ook elektrische.  \n  \nDe fietsmerken van Pon produceren jaarlijks rond de 700 duizend fietsen, waarvan 275 duizend bij Gazelle. Rond de eeuwwisseling produceerde de huidige marktleider 380 duizend fietsen per jaar.","intensity":0,"negativity":1,"cluster_id":11,"similar_texts":"text24"},{"id":"90","publisher":"NRC Handelsblad","date":"2021-10-12","url":"https://www.nrc.nl/nieuws/2021/10/12/poolse-rechters-overschrijden-grens-in-eu-en-in-polen-a4061459#20211012-79855-116","title":"Poolse rechters overschrijden grens,  in EU én in Polen","text":"rechtsstaat ,Met de uitspraak van het Poolse Constitutionele Hof dat een aantal Europese grondbeginselen in strijd is met de Poolse grondwet dreigt Polen een grens te overschrijden. De rechters zeiden in wezen dat Europees recht ondergeschikt is aan Pools recht. Maar de Europese Unie is juist gebaseerd op het uitgangspunt dat Europees recht boven nationaal recht gaat. Als dat principe wordt losgelaten, houdt de EU in zijn huidige vorm op te bestaan.\n\nDit is het dagelijkse commentaar van NRC. Het bevat meningen, interpretaties en keuzes. Ze worden geschreven door een groep redacteuren, geselecteerd door de hoofdredacteur. In de commentaren laat NRC zien waar het voor staat. Commentaren bieden de lezer een handvat, een invalshoek, het is ‘eerste hulp’ bij het nieuws van de dag.\n\nIedereen die lid is van een club weet dat je je uiteindelijk te houden hebt aan de regels van die club. Je kunt de reglementen proberen te amenderen, maar in laatste instantie zullen met de lusten van lidmaatschap ook plichten komen. Moet Polen dan maar vertrekken uit de Unie? Een Polexit is eigenlijk alleen denkbaar als Polen daartoe zelf beslist. Dat kan. Maar daar ziet het niet naar uit. Zowel de regerende conservatieve PiS als de oppositie wil hoe dan ook lid blijven. De uitspraak van de Poolse rechters is zo bezien lastiger voor de EU dan Brexit. Het VK kon niet leven met Europese inmenging in nationale aangelegenheden en verbond daaraan de ultieme conclusie: vertrek. Polen zaagt aan de bevoegdheden van de EU, maar wil wél blijven. De EU kan dat niet zo maar accepteren. Het Poolse Hof is bovendien geen onafhankelijke juridische instantie van onbesproken gedrag, vergelijkbaar met het Duitse Constitutionele Hof in Karlsruhe dat ook regelmatig vragen stelt bij Europese regels. Het Poolse Hof bestaat uit door PiS benoemde rechters en de uitspraak past in een jarenlange strijd tussen Warschau en Brussel over de onafhankelijkheid van Poolse rechters. De regering heeft die onafhankelijkheid systematisch ondergraven. De EU is niet alleen een verbond gebouwd op wetgeving, maar bovenal een verbond gebouwd rond democratie en rechtsstaat. Ook daar mag niet mee gemarchandeerd worden. De Poolse regering valt niet alleen de EU aan, maar op de eerste plaats Poolse instellingen en de Poolse grondwet.Het is aan de Europese Commissie om een krachtig protest te laten horen. Als woorden niet overtuigen – en de discussies van de afgelopen tijd zijn niet bemoedigend – moeten pijnlijke maatregelen volgen. Het is nu ondenkbaar dat Polen binnenkort 36 miljard euro ontvangt uit het grote Corona-herstelfonds. Het Europese Hof van Justitie buigt zich deze week over een klacht van Polen en Hongarije tegen een rechtsstaattoets waarmee de EU landen kan straffen die de rechtsstaat niet waarborgen. Het is niet uit te leggen dat Polen de regels aan zijn laars lapt en wél incasseert.Tegelijk moet de Unie er alles aan doen om Polen als lid te behouden. Een Polexit zou de Unie verder verzwakken op een moment dat grote grensoverschrijdende vraagstukken – energie, klimaat, veiligheid – juist schreeuwen om een sterke EU. De PiS vertegenwoordigt slechts een deel van het electoraat. Als het gaat om maatregelen voor de korte termijn moet de EU zich uiteraard richten tot de democratisch gekozen regering in Polen van dit moment. Maar als het gaat om vragen over samenwerking en lidmaatschap op langere termijn mag niet uit het oog worden verloren dat een groot deel van de Poolse bevolking bij de EU wil behoren en zich aan haar regels wil conformeren. De Commissie mag ook die Polen niet uit het oog verliezen. Evenzeer geldt voor die Polen dat nú het moment gekomen is om zich sterk te maken voor een Europees Polen.\n\nEen versie van\n\ndit artikel\n\nverscheen ook in\n\nNRC Handelsblad\n\nvan 12 oktober 2021\n\nEen versie van\n\ndit artikel\n\nverscheen ook in\n\nNRC in de ochtend\n\nvan 12 oktober 2021","intensity":0,"negativity":0,"cluster_id":22,"similar_texts":"text304"},{"id":"91","publisher":"De Volkskrant","date":"2021-10-13","url":"https://krant.volkskrant.nl/titles/volkskrant/7929/publications/1384/articles/1462872/34/3","title":"Regisseur schreef theatergeschiedenis","text":"### Postuum Jan Ritsema (1945-2021)\n\nHet lijdt geen twijfel dat theatermaker Jan Ritsema, die zondagavond is overleden, een stuwende kracht was achter belangrijke theaterinnovaties, toonaangevende gezelschappen en invloedrijke voorstellingen. Zo was hij in 1985 oprichter van gezelschap Mugmetdegoudentand, en in 1987, samen met Gerardjan Rijnders, van Toneelgroep Amsterdam (tegenwoordig ITA). Ook was hij van grote invloed op het Werkteater, waar hij onder anderen samen met Joop Admiraal de beroemde solo U bent mijn moeder maakte. In België was hij betrokken bij de dansopleiding P.A.R.T.S. van Anne Teresa de Keersmaeker. Zelf was Ritsema ook actief als acteur, danser en theaterdocent en zestien jaar lang uitgever van theater- en filmboeken.  \n  \nRitsema was de zoon van een Groningse fabrikant. Na de mulo ging hij varen en doorliep de militaire dienst. In 1971 behaalde hij zijn diploma als docent dramatische vorming aan de Academie voor Expressie door Woord en Gebaar. Vervolgens belandde hij in het toen vooruitstrevende studententoneelcircuit.  \n  \nIn 1983 benaderde Joop Admiraal hem voor de begeleiding van U bent mijn moeder, waarin Admiraal afwisselend zichzelf en zijn dementerende moeder speelde. Het werd een van de belangrijkste voorstellingen in de Nederlandse theaterhistorie.  \n  \nRitsema schreef vaker geschiedenis. Veelgeroemd is de voorstelling Het (1986) van Maatschappij Discordia, naar de roman Het beest in de jungle van Henry James. Legendarisch werd ook Wittgenstein Incorporated (1989), een solo van Johan Leysen over Ludwig Wittgenstein, die twintig jaar later met al evenveel succes werd hernomen. In 1994 maakte Ritsema met de Amerikaanse acteur Ron Vawter, oprichter van The Wooster Group, het spraakmakende Philoktetes Variations, waarbij de aan aids lijdende Vawter op toneel openlijk de vlekken op zijn zieke lichaam toonde.  \n  \nOp zijn 50ste begon Ritsema nog een carrière als danser. In 2006 verhuisde hij naar Frankrijk en richtte in een klooster nabij Reims het Performing Arts Forum (PAF) op, een ontmoetingsplek voor kunstenaars, filosofen en wetenschappers.  \n  \nIn het interview met de Volkskrant vorig jaar toonde Ritsema zich broos, maar tevreden. 'Ik lijd aan zes ziektes', zei hij, 'maar beleef toch de gelukkigste tijd van mijn leven.' Jan Ritsema is 76 jaar geworden.","intensity":0,"negativity":0,"cluster_id":25,"similar_texts":"text242"},{"id":"92","publisher":"NRC Handelsblad","date":"2021-10-12","url":"https://www.nrc.nl/nieuws/2021/10/11/rivm-verwacht-dezewinter-een-explosief-griepseizoen-a4061438#20211012-79855-110","title":"RIVM verwacht deze winter  een ‘explosief’ griepseizoen ","text":"Griepprik Experts vrezen een piek van corona én griep. Meer zorgverleners moeten een griepprik nemen om problemen  te voorkomen.,De komende winter kan een „explosief” griepseizoen worden. Dat zeggen Jaap van Dissel, hoofd van het Centrum Infectieziektebestrijding van het RIVM, en viroloog Marion Koopmans, hoofd van het Nationaal Influenza Centrum. Door de coronamaatregelen was er de afgelopen anderhalf jaar nauwelijks griep, doorgaans volgt op een mild griepseizoen een heftigere griepgolf met gemiddeld 60 procent meer besmettingen.Als zo’n nieuwe piek in griepgevallen samenvalt met de nieuwe Covid 19-golf die het RIVM deze winter verwacht, kan de zorg in de problemen komen. Koopmans noemde dit maandag op een symposium op het ministerie van Volksgezondheid een „realistisch scenario”.In Nederland leek de griep lange tijd verdwenen, maandenlang werd geen enkel geval gevonden. De afgelopen weken is „een handvol” patiënten opgedoken, zei Koopmans. Deze wijzen er op dat het griepvirus deze winter zal terugkeren. In Zuid-Europa worden al grotere aantallen grieppatiënten gevonden. Volgens Koopmans kan het griepseizoen heftig worden omdat anderhalf jaar lang veel minder mensen besmet zijn geraakt met het influenzavirus. De immuniteit onder de bevolking is daardoor afgenomen. Uit onderzoek blijkt dat deze winter zo’n 25 procent meer mensen bevattelijk zijn voor het virus. Eerder was dat ook bij het RS-virus te zien: er was een piek van de besmettingen in de zomer, terwijl het normaal gesproken een wintervirus is. GriepvaccinDe griepvirussen die op dit moment circuleren sluiten niet helemaal aan op de cocktail die is gemaakt voor het griepvaccin. Normaal gesproken wordt in februari alle informatie bij elkaar gelegd om een optimaal griepvaccin te ontwikkelen voor het najaar, legde Koopmans uit. „Die informatie missen we nu, omdat de griep er door de coronamaatregelen nauwelijks was”. Dat wil niet zeggen dat de griepvaccins helemaal niet werken, de effectiviteit is volgens Koopmans dan „iets minder”.\n\nLees ook: De griepprik werkt niet best, maar iets beters is er niet\n\nVan Dissel van het RIVM verwees naar de heftige griepgolf in de winter van 2017 en 2018 die voor problemen in de ziekenhuizen zorgde. Bijna tienduizend. Achteraf bleek dat het vaccin toen voor zo’n 60 procent effectief was. Dat is minder hoog dan bij de coronavaccins, maar nog steeds goed genoeg om veel ziekenhuisopnames te voorkomen. Van Dissel en Koopmans roepen iedereen die een oproep voor het griepvaccin krijgt op dat ook te nemen. In voorgaande jaren was er bij kwetsbare groepen een opkomst van rond de 60 procent. Onder zorgmedewerkers ligt de opkomst veel lager, tussen de 10 en 30 procent. Van Dissel hoopt dat veel meer zorgverleners de prik dit jaar halen, met name om hun kwetsbare patiënten te beschermen. „Griep is geen grap”, aldus Van Dissel.Kinderen inentenHoogleraar wereldwijde gezondheidseconomie Maarten Postma van de Rijksuniversiteit Groningen hield een pleidooi ook kinderen tegen de griep in te enten, zoals in het Verenigd Koninkrijk gebeurt. Zo krijgt het griepvirus minder kans om snel rond te gaan. De Gezondheidsraad adviseerde onlangs tegen het vaccineren van jonge kinderen omdat „de te verwachten gezondheidswinst van vaccinatie bij kinderen primair ligt bij andere risicogroepen, en nauwelijks bij de kinderen zelf.” Zwangere vrouwen en mensen met morbide obesitas kunnen zich melden bij hun huisarts voor de griepprik.\n\nNieuwsbrief\n\nNRC Vandaag\n\nElke ochtend een overzicht van onze beste stukken en al het belangrijke andere nieuws\n\nInschrijven\n\nEen versie van\n\ndit artikel\n\nverscheen ook in\n\nNRC Handelsblad\n\nvan 12 oktober 2021\n\nEen versie van\n\ndit artikel\n\nverscheen ook in\n\nNRC in de ochtend\n\nvan 12 oktober 2021","intensity":0,"negativity":1,"cluster_id":49,"similar_texts":"text517"},{"id":"93","publisher":"Trouw","date":"2021-10-13","url":"https://krant.trouw.nl/titles/trouw/8321/publications/1379/articles/1462878/4/2","title":"Rol in slavernij nog niet bij alle lokale kerken op de agenda","text":"Bij zijn aanstelling als dominee in Paramaribo kreeg een achttiende-eeuwse Lutherse predikant van zijn Amsterdamse gemeente een huis en drie slaven cadeau. Een paar jaar geleden beleed de huidige Lutherse gemeente daarover schuld in een kerkdienst.  \n  \nBestuurslid Bianca Gallant zat in de kerkbanken toen de dominee het contract met de verre dominee voorlas. \"Zoiets raakt iedereen. Ik voelde de pijn. Van mezelf, maar ik zat ook tussen witte mensen\", zei ze hierover. Zelf is ze nazaat van tot slaaf gemaakten, maar in deze multiculturele kerk zijn ook witte nakomelingen van plantagehouders lid, of van anderen die van de slavernij profiteerden. \"Ik voelde ook plaatsvervangende pijn\", zei Gallant daarom.\n\nIn kaart brengen\n\nDe Evangelisch Lutherse gemeente in Amsterdam is vooralsnog een van de weinige kerken in Nederland die bewust en zichtbaar bezig is met de verwerking van het slavernijverleden. De Protestantse Theologische Universiteit en de Vrije Universiteit gaan het aandeel van plaatselijke kerken in de slavernij in kaart brengen.  \n  \nDeze kerkelijke gemeente in Amsterdam heeft zelf al onderzoek gedaan naar haar rol en aandeel, waarbij ook het contract met de dominee naar boven kwam. Naast de bijzondere kerkdienst was er een symposium en is er vorig jaar een boek verschenen, Heilzame verwerking van het slavernijverleden voor 'wit' en 'zwart'.  \n  \nHet is niet dat andere Nederlandse kerkgenootschappen zich nooit hebben gebogen over hun belaste verleden. In 2013 hebben zij spijt betuigd voor de betrokkenheid bij de slavenhandel en voor het theologisch goedpraten van slavernij. Dat gebeurde in een verklaring van de Raad van Kerken, een overkoepelend kerkverband met daarin de katholieke kerk en vrijwel alle protestantse kerken - samen goed voor zes miljoen gelovigen.  \n  \n\"Als kerken weten we ons deel van dit schuldig verleden en moeten we vaststellen dat theologie in bepaalde omstandigheden misbruikt is om de slavernij te rechtvaardigen\", stond in de verklaring. Volgens de Raad lieten gelovigen zich leiden door 'misplaatst winstbejag en machtsmisbruik', al merkte ze ook op dat een enkel kerkgenootschap, de Quakers bijvoorbeeld, zich juist verzette. Nog diezelfde dag kwam de PKN, de grootste protestantse kerk, met een aanvulling: \"Met spijt en schaamte moet worden uitgesproken dat dit alles deel is van ons verleden als kerken'', verklaarde de grootste protestantse kerk.\n\n'Wij zijn aanspreekbaar'\n\nDe verklaring mocht van de toenmalige secretaris Klaas van der Kamp worden opgevat als excuses, maar het was 'meer dan dat': \"Het was niet: we zeggen sorry, en we gaan over tot de orde van de dag. De verantwoordelijkheid voor het verleden blijven we dragen. De principes van toen spelen nog steeds. Wij zijn aanspreekbaar, nu en in de toekomst\", zei hij daarover in deze krant tijdens de Wereldgebedsweek in 2018, die toen gewijd was aan de slavernij en de bevrijding daaruit. Dat thema was op de kaart gezet door kerken in de Caraïben, die dat jaar de gebedsweek voorbereidden.  \n  \nPrecies op dat punt, van die blijvende verantwoordelijkheid, heeft de PKN het volgens de Amsterdamse Lutheranen de laatste jaren laten afweten. Er is twee jaar geleden een gesprek geweest met de leiding, maar daarna hebben ze weinig meer vernomen. De verklaring van de Raad van Kerken bleef daardoor, vonden ze, in de lucht hangen. En waar het landelijk bestuur zweeg, voelden ook plaatselijke kerken geen aansporing te kijken welke sporen van de slavernij er in hun verleden én heden zichtbaar zijn.  \n  \nHet onderzoek van de Protestantse Theologische Universiteit naar de kerkelijke betrokkenheid bij het koloniaal verleden moet ook op die plaatselijke situaties licht werpen. De algemene spijtbetuiging van de kerken wordt daarmee veel preciezer, lokaler ingekleurd, precies wat de Lutheranen in Amsterdam zelf al deden.  \n  \nHet onderzoek naar de rol van protestantse kerken bij de slavernij wordt niet alleen uitgevoerd door de Vrije Universiteit, zoals deze krant gisteren meldde, maar ook door de Protestantse Theologische Universiteit.  \n  \nKent u voorbeelden van schilderingen, glas-in-loodramen, praalgraven of andere voorwerpen uit kerkgebouwen die (mogelijk) te maken hebben met het Nederlandse slavernijverleden? Laat het ons weten met een mail aan religiefilosofie@trouw.nl.","intensity":0,"negativity":1,"cluster_id":38,"similar_texts":"text335"},{"id":"94","publisher":"NRC Handelsblad","date":"2021-10-12","url":"https://www.nrc.nl/nieuws/2021/10/12/ruben-l-oppenheimer-a4061452#20211012-79855-118","title":"Ruben L. Oppenheimer","text":"CartoonRuben L. Oppenheimer tekent elke dinsdag in NRC naar aanleiding van de actualiteit,Een versie van\n\ndeze illustratie\n\nverscheen ook in\n\nNRC Handelsblad\n\nvan 12 oktober 2021\n\nEen versie van\n\ndeze illustratie\n\nverscheen ook in\n\nNRC in de ochtend\n\nvan 12 oktober 2021","intensity":0,"negativity":0,"cluster_id":23,"similar_texts":"text232"},{"id":"95","publisher":"NRC Handelsblad","date":"2021-10-12","url":"https://www.nrc.nl/nieuws/2021/10/12/ruben-l-oppenheimer-a4061452#20211012-79855-118","title":"Ruben L. Oppenheimer","text":"CartoonRuben L. Oppenheimer tekent elke dinsdag in NRC naar aanleiding van de actualiteit,Een versie van\n\ndeze illustratie\n\nverscheen ook in\n\nNRC Handelsblad\n\nvan 12 oktober 2021\n\nEen versie van\n\ndeze illustratie\n\nverscheen ook in\n\nNRC in de ochtend\n\nvan 12 oktober 2021","intensity":0,"negativity":0,"cluster_id":43,"similar_texts":"text562"},{"id":"96","publisher":"Algemeen Dagblad","date":"2021-10-12","url":"https://krant.ad.nl/titles/algemeendagblad/7908/publications/26583/articles/1462166/4/3","title":"Schutters Wiersum 'missen het respect voor menselijk leven'","text":"Volgens de rechtbank is vast komen te staan dat het ging om een goed voorbereid moordplan. Alternatieve scenario's die de advocaten hebben geponeerd, bijvoorbeeld een uit de hand gelopen ontvoering of bedreiging, verwierp de rechtbank. Ook moord met voorbedachten rade is volgens de rechtbank bewezen. De rechtbank sprak van een 'nauwe en bewuste samenwerking' tussen Giërmo B. en Moreno B., die erop was gericht Wiersum om het leven te brengen. Het alibi dat de twee inbrachten is volgens de rechtbank ongeloofwaardig.  \n  \nEen lange gevangenisstraf, stelt de rechtbank, is op zijn plaats om de samenleving te beschermen tegen de twee mannen, die eerder al veroordeeld werden wegens geweldsdelicten. Zo stond Giërmo B. zelfs nog onder toezicht van de reclassering. De rechtbankvoorzitter sprak van een gebrek aan respect voor het menselijk leven bij de twee. Omdat ze niet eerder zijn veroordeeld voor een levensdelict, legt de rechtbank geen levenslang op.  \n  \nWiersum stond als advocaat kroongetuige Nabil B. bij. Een opdrachtgever heeft justitie tot op de dag van vandaag niet in beeld, al gaat justitie er vanuit dat Ridouan Taghi bij de moord betrokken is. Hij is geen verdachte in de zaak; zijn neef Anouar wel. Die zaak is afgesplitst en wordt later door de rechtbank besproken. Dat eerder al de broer van de kroongetuige om het leven werd gebracht, en recent Peter. R. de Vries, heeft de rechtbank meegenomen in het vonnis.  \n  \nDe officieren van justitie waren drie maanden geleden tijdens het requisitoir hard in hun oordeel over de verdachten. Zij noemden de dood van Wiersum het gevolg van 'een doelgerichte, goed voorbereide aanslag'. ,,Derk Wiersum was kansloos tegen dit onverhoedse vuurwapengeweld'', zei een van de twee officieren van justitie. Op camerabeelden is te zien dat het vuurwapen leek te weigeren. Toen Wiersum achter de schutter aanging en een gevechtshouding aannam, werd hij alsnog doodgeschoten.  \n  \n,,De gehele gang van zaken getuigt van een genadeloos, kil en berekenend optreden van de verdachten\", zei de officier. Dat de verdachten geen spijt betuigen of namen van derden noemen, is 'frustrerend' en 'beangstigend' voor de nabestaanden.  \n  \nAdvocaat Gerald Roethof van Moreno B. noemde de uitspraak in een eerste reactie 'te kort door de bocht', omdat de rechtbank te makkelijk tot een bewezenverklaring is gekomen. Dat de rechtbank een signaal wilde afgeven met de hoge celstraf stoort Roethof. ,,Dan ga je mee in emoties en zie je makkelijk dingen over het hoofd.'' De advocaat van Giërmo B. wilde niet reageren.  \n  \nGiërmo B. en Moreno B. hebben altijd ontkend iets met de moord te maken te hebben gehad.","intensity":0,"negativity":1,"cluster_id":47,"similar_texts":"text493"},{"id":"97","publisher":"Trouw","date":"2021-10-13","url":"https://krant.trouw.nl/titles/trouw/8321/publications/1379/articles/1462878/39/1","title":"Simone Kleinsma laat de hemel even opengaan","text":"### Theater recensie\n\nVerder Simone Kleinsma, piano Menno Theunissen, percussie Maria Martinez Payà - Medialane  \n  \n****  \n  \nSimone Kleinsma was in shock toen haar man Guus Verstraete in 2017 plotseling overleed. 'Alsof je in de zon op het strand zit en ineens is het winter. Het strand ligt vol kruiend ijs en jij zit nog in je badpak.' Met dit soort korte rake beschouwingen neemt Kleinsma in de theatersolo Verder het publiek mee in wat er met haar gebeurde na zijn overlijden.  \n  \nHoe ging ze dit doen? Opruimen, ruimte maken in haar hoofd en in haar huis? Met teksten van Frank Houtappels en in de regie van Ruut Weissman vertelt ze tussen de bijna twintig pareltjes van liedjes door telkens kort iets over wat ze wilde houden en wat weg mocht. Maar we zien haar ook zoeken naar wie ze ook al weer was voordat ze haar grote liefde ontmoette. Een mooie zoektocht naar haarzelf met licht melancholische bespiegelingen die nergens sentimenteel worden - en er is ruimte voor humor.  \n  \nKleinsma wilde de voorstelling niet te particulier maken. Dat is gelukt, nergens wordt het ongemakkelijk of té privé. Het is wel een persoonlijk verhaal waarin we een paar keer een fractie van haar kwetsbaarheid mogen voelen, zoals wanneer ze zichzelf toespreekt om tóch bloemen te kopen en fatsoenlijk te eten. En wanneer ze heel mooi de parallel trekt met toen ze als meisje op kamers ging. 'Nu heeft het leven voor mij beslist dat ik weer op mezelf woon. Ik heb het eerder gedaan, ik weet dat ik het kan. Ik ben alleen vergeten wat er zo leuk aan was.'\n\nGeen kraakje in haar stem\n\nHet is goed dat Kleinsma boven de materie staat en het publiek nooit bang hoeft te zijn dat ze ter plekke in tranen uitbarst. Toch had ze nog iets vaker, en best nog iets openhartiger, van dit soort kwetsbare momenten mogen tonen. We zien nog geen trillende lip, horen geen kraakje in haar stem.  \n  \nKleinsma is een grote vakvrouw. Iedere noot in de vaak niet makkelijke composities is raak en niets is aan het toeval overgelaten. Ze zingt prachtig de veelal nieuw geschreven of hertaalde nummers van topschrijvers en -componisten als Daniël Lohues, Jan Beuving, Henny Vrienten, Jurrian van Dongen, Paul de Munnik en Theo Nijland.  \n  \nZe glorieert in Zin van Beuving en Vrienten, over een mogelijke nieuwe partner: humor, melancholie en hoop komen hier samen. En wanneer ze met percussionist Maria Martinez Payà, beiden ratelend en rammend op cajons, uit haar dak gaat en lol maakt terwijl ze De lucht zit nog vol dagen zingt van Gerard van Maasakkers, gaat de hemel even open.  \n  \nTournee t/m 3 april 2022, simonekleinsma.nl","intensity":0,"negativity":0,"cluster_id":28,"similar_texts":"text287"},{"id":"98","publisher":"De Telegraaf","date":"2021-10-12","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/5448a9027989e54720aca2e944d0522e/web/OPS/cciobjects.json&hash=cd63fd13c15f2f015d3b#/pages/14-15","title":"Start proces moord Afrikaanse Che Guevara","text":"Start proces moord Afrikaanse Che Guevara\n\nThomas Sankara.\n\nfoto AFP\n\ndoor Miriam Mannak\n\nOuagadougou Bijna 34 jaar nadat Burkina Faso’s voormalige president Thomas Sankara werd doodgeschoten, is het proces tegen 14 vermeende medeplichtigen begonnen. De hoofdverdachte is ex-staatshoofd Blaise Compaoré.\n\nHij hielp de jonge revolutionair, lokaal bekend als Afrika’s Che Guevara, in 1984 met een staatsgreep aan de macht, om drie jaar later zelf een greep te doen naar het presidentschap.\n\nHet is voor de Burkinese bevolking een belangrijke week: Eindelijk is de rechtszaak tegen de vermeende medeplichtigen van de moord op Thomas Isidore Noël Sankara begonnen. De charismatische president werd op 15 oktober 1987 met twaalf anderen in de hoofdstad Ouagadougou doodgeschoten, waarop Blaise Compaoré, toen nog minister van binnenlandse zaken, zichzelf in het zadel werkte. Dat is opmerkelijk: In 1984 hielp Compaoré Sankara nog met een staatsgreep aan de macht.\n\nDat de herinneringen aan Sankara in eigen warm zijn gebleven, is niet zonder reden. Voor de militaire officier, die slecht 35 was toen hij president werd, was er namelijk geen ruimte voor corruptie, oorlog, ongelijkheid, vrouwenbesnijdenis, gedwongen huwelijken en analfabetisme. Ook verlaagde de jonge leider de overheidssalarissen, inclusief die van hemzelf, en verbood hij overheidschauffeurs, eersteklas vliegtickets en andere luxe. \n\nDit alles wierp zijn vruchten af: In de drie jaar na zijn aantreden kelderde de kindersterfte met 20%, steeg de alfabetisering van 13% naar 73% en benoemde Sankara verschillende vrouwelijke ministers.\n\nDat Afrika’s Che Guevara zijn tijd ver vooruit was, daarover bestaat geen twijfel. Het kostte hem echter wel zijn leven. Voor veel regeringsleden, inclusief Compaoré, was hij té vooruitstrevend. \n\nHoewel de rechtszaak het verleden niet kan uitwissen, geeft het Burkinezen misschien de kans om een pijnlijk hoofdstuk af te sluiten. Daarnaast kan het voor een zekere mate van eenheid en verbroedering zorgen, wat geen overbodige luxe is in het etnisch verdeelde en explosieve land..","intensity":0,"negativity":1,"cluster_id":7,"similar_texts":"text129"},{"id":"99","publisher":"De Telegraaf","date":"2021-10-13","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/35723b87c0001c90a471abb27abc857b/web/OPS/cciobjects.json&hash=c9a486a1d6839859bc59#/pages/2-3","title":"Stenen des aanstoots","text":"Stenen des aanstoots\n\nWoke\n\nExperts maken gehakt van reden besluit Lego, dat speelgoed genderneutraal gaat maken\n\nExperts zijn verbijsterd door het besluit van Lego om het speelgoed genderneutraal te maken. Het bedrijf kondigde maandag aan niet langer ruimtevaart-speeldozen ’voor jongens’ en speciale setjes rondom huishouden en zorg ’voor meisjes’ te produceren. „Ik zie niet in wat daar mis mee is.”\n\nNiels Kalkman en\n\nMartijn Schoolenberg\n\n’Het is grotendeels symboolpolitiek”, stelt Coen de Jong, politicoloog en historicus en auteur van het boek Dwingeland, Orwell in de polder. „Zo van ’kijk ons eens goed zijn’. Lego wil waarschijnlijk progressief overkomen en dan maak je een calculatie: als we een klein beetje meebewegen kan het goed zijn voor ons imago.” Maar De Jong noemt het ook ’een beetje aanmatigend’. „Wie is een bedrijf als Lego om ouders te vertellen met welk speelgoed kinderen moeten spelen? Als een meisje graag met gereedschap speelt, geef je je meisje meer van dat soort speelgoed.”\n\nDruk\n\nOok trendwatcher Richard Lamb denkt dat het besluit mede het gevolg is van maatschappelijke druk. „Grote bedrijven als Lego krijgen een steeds groter probleem om producten op de markt te brengen zonder dat het aanstoot geeft. Als een Legosteentje bij wijze van spreken te donker is, reageren mensen er al extra fel op, met name in de Verenigde Staten. Hiermee kunnen bedrijven hun markt vergroten.”\n\nVolgens Lego zelf is de stap nodig omdat uit eigen onderzoek blijkt dat ’genderstereotyperingen’ (mannen werken in de bouw en zijn ridders en vrouwen werken in de zorg, doen het huishouden of zijn prinsessen) invloed zou hebben op de toekomstige carrièrekeuzes van kinderen. Het onderzoek onder zevenduizend kinderen in veertien landen zou ook aantonen dat meisjes wel met jongensspeelgoed willen spelen, maar dat 71 procent van de ondervraagde jongens vreesde uitgelachen te worden met ’meisjesspeelgoed’.\n\nEn dus maakt Lego geen onderscheid meer in speelgoed op geslacht. Onder andere door de labels ’voor jongens’ en ’voor meisjes’ te laten vallen, maar ook door vaardigheden als zorg en ruimtelijke vaardigheden in alle sets te verwerken.\n\nMaar experts maken gehakt van die redenering. „Je kunt niet zomaar stellen dat rolpatronen in de jeugd je latere carrièrekeuze beïnvloeden”, zegt cultuurfilosoof Sebastien Valkenberg. „Mijn dochter heeft veel met roze prinsessensets van Lego gespeeld. Mocht zij straks onverhoopt geen goede baan krijgen, dan ga ik echt niet denken dat ik die Lego-set beter niet had kunnen geven. Het is toch niet zo dat je daardoor geen ceo meer kan worden? Lego heeft woke ontdekt, lijkt het.”\n\nVolgens Valkenberg wordt er in deze tijd te veel nadruk gelegd op de maakbaarheid van de maatschappij. „Volgens veel sociale wetenschappers is gender aangepraat door de omgeving en dan vooral de media. Daarmee negeren ze het harde onderzoek van neurowetenschappers, die aantonen dat er verschillen zijn tussen jongens en meisjes. Ze hebben, over het geheel genomen, verschillende interesses. Wat voor labels je ook op speelgoed plakt, ik voorspel dat jongens naar de afdeling ’bouwen’ en ’voetbal’ blijven gaan en meisjes richting de poppen en knutselspullen. Ik zie niet in wat daar mis mee is en waarom je dat zou moeten aanpakken.” \n\nDat beaamt de Amsterdamse hoogleraar neuropsychologie Erik Scherder. „Je ziet het ook bij apen. Als je hun speelgoed aanbiedt, zullen de mannen voor het autootje kiezen, de vrouwen niet. Dat zit in de genetische natuur en is gewoon zo. Je verandert dat niet door andere labels op speelgoed te plakken en dat moet je volgens mij ook niet willen.” Scherder kan zich wel voorstellen dat Lego hiermee transgenders erkent. „Voor hen is het prettiger om geen label van ’jongen’ of ’meisje’ op speelgoed te zien.” \n\nLamb kan zich voorstellen dat dit een omslagpunt is en dat steeds meer bedrijven Lego achternagaan. „Je hoort van steeds meer kinderen dat ze biseksueel zijn of een geslachtsverandering willen ondergaan. Kinderen die aan een coming out denken, zullen hier best blij mee zijn, wat dat betreft is het lovenswaardig en vooruitstrevend.” Wel denkt de trendwatcher dat dit besluit ook juist weerstand kan oproepen. „Je kunt het goed vergelijken met de Zwarte Piet-discussie: aan de ene kant wennen mensen er langzaam aan, tegelijkertijd blijft er discussie over bestaan en willen anderen het graag bij het oude houden.”\n\nTegentrend\n\nEn, vertelt marketing-deskundige Erwin Wijman: „Elke trend heeft een tegentrend, ondanks dat de tendens heel erg naar genderneutraal gaat.” Hij wijst op een SIRE-campagne van een paar jaar geleden. „De boodschap was toen: laat jij je jongen nog wel jongen genoeg zijn? Met jongens die ruige dingen doen en niet in een hoekje moeten zitten lezen.” En ook in het onderwijs is de discussie al langer, vertelt Wijman: „Met veel te veel juffen en weinig meesters, hoe krijgen jongens dan die mannelijkere kant van de opvoeding mee?” \n\nDe discussie over genderneutraal speelgoed is allesbehalve nieuw. Al in 2018 gaf onderwijsminister Ingrid van Engelshoven een TED Talk over ’rolbevestigend’ speelgoed. De minister vreesde dat meisjes door speelgoed zouden aanleren niet in de wieg gelegd te zijn voor topsport en wetenschap, en dat jongens zouden aanleren dat huishouden en zorg niets voor hen zou zijn. \n\n„Het is een onontkoombare trend dat je niet achter kan blijven om die stap te maken”, vertelt Wijman. „Lego is wat dat betreft een mammoettanker. Heel groot en heel bepalend en die kan niet de eerste zijn, maar ze kunnen niets anders doen dan volgen.” \n\nAndere landen gaan intussen nog verder. Zo is het in Frankrijk sinds 2020 niet meer toegestaan om in speelgoedwinkels onderscheid te maken in de jongens- en meisjesafdeling en mogen medewerkers niet meer vragen wat het geslacht is van het kind voor wie speelgoed wordt gekocht. \n\nEn in het Verenigd Koninkrijk zijn er zelfs reclamespotjes verboden wegens ’genderstereotyperingen’. Zo werd een reclame waarin mannen hun baby’s uit het oog verliezen in een restaurant omdat ze zouden zijn afgeleid door de lekkere zuivelspread van Philadelphia verbannen: het zou aangeven dat mannen niet in staat zijn om voor kinderen te zorgen.\n\nCultuurfilosoof Valkenberg verwacht echter niet dat de verkopen substantieel zullen afnemen door de keuze van Lego. „Een enkeling zal het bedrijf misschien boycotten. Maar uiteindelijk is de consument ook praktisch. Natuurlijk koopt hij die Lego-doos als zijn kind die graag wil. Hij haalt zijn schouders op over de genderplannen en rekent af.”\n\nOok de oer-Hollandse Hema maakte een paar jaar terug de stap. Een woordvoerder kon niet zeggen of het besluit omzet heeft gekost of juist wat opgeleverd heeft. Aanduiding op kleding is sinds 2017 genderneutraal. „Een jurk heette eerst een meisjesjurk, maar is nu gewoon een kinderjurk”, zegt een woordvoerster. Die zal vooral door meisjes worden gekocht, maar als een jongen graag een jurk wil dragen, kan dat natuurlijk gewoon.” \n\nZoekmachines\n\nVolgens het bedrijf wordt er op de website evengoed nog onderscheid gemaakt tussen jongenskleding en meisjeskleding, en is er dus enkel in de productomschrijvingen zelf sprake van genderneutraliteit. De reden dat online nog wel het onderscheid wordt gemaakt, heeft volgens de woordvoerster te maken met vindbaarheid in zoekmachines. „Mensen zoeken toch naar een meisjesjurk en niet naar een kinderjurk. Maar we hebben het onderscheid in al onze uitingen en uit de labels en winkels gehaald.” \n\n’Hiermee kunnen bedrijven hun markt vergroten’\n\n’Enkeling zal het merk misschien boycotten’","intensity":0,"negativity":1,"cluster_id":45,"similar_texts":"text499"},{"id":"100","publisher":"NRC Handelsblad","date":"2021-10-12","url":"https://www.nrc.nl/nieuws/2021/10/12/voetbal-tannane-terug-naar-jong-vitesse-a4061456#20211012-79855-310","title":"Tannane terug naar  Jong Vitesse","text":"Vitesse heeft Oussama Tannane teruggezet naar de beloften. Hoofdtrainer Thomas Letsch zette de middenvelder eind vorige maand al uit de A-selectie, omdat hij volgens de Duitser niet de juiste focus had. De Marokkaanse international voerde afgelopen week gesprekken met de clubleiding over ontbinding van zijn contract, dat tot het einde van dit seizoen loopt. Die gesprekken leverden echter geen overeenstemming op. Tannane maakte vorig seizoen in 29 competitiewedstrijden zeven doelpunten en hij gaf hij negen assists. Hij hoopte afgelopen zomer op een transfer, maar die kwam er niet. Letsch zette Tannane in de eerste weken van het nieuwe seizoen nogal eens op de bank. (ANP)\n\nEen versie van\n\ndit artikel\n\nverscheen ook in\n\nNRC Handelsblad\n\nvan 12 oktober 2021\n\nEen versie van\n\ndit artikel\n\nverscheen ook in\n\nNRC in de ochtend\n\nvan 12 oktober 2021","intensity":0,"negativity":2,"cluster_id":43,"similar_texts":"text385"},{"id":"101","publisher":"Algemeen Dagblad","date":"2021-10-12","url":"https://krant.ad.nl/titles/algemeendagblad/7908/publications/26583/articles/1462166/36/1","title":"Tannane terug naar de beloften","text":"Vitesse heeft Oussama Tannane teruggezet naar de beloften. De 27-jarige middenvelder maakt vanaf vandaag voor onbepaalde tijd deel uit van de selectie van Vitesse onder 21. Hoofdtrainer Thomas Letsch zette Tannane eind vorige maand al uit de A-selectie, omdat de spelmaker volgens de Duitser niet de juiste focus had.  \n  \nDe Marokkaanse international voerde afgelopen week gesprekken met de clubleiding over ontbinding van zijn contract, dat tot het einde van dit seizoen loopt. Die gesprekken leverden echter geen overeenstemming op. Tannane hoopte afgelopen zomer net als Riechedly Bazoer op een transfer, maar voor beiden kwam die er niet. Letsch zette Tannane in de eerste weken van het seizoen nogal eens op de bank en daar was de spelmaker niet blij mee.","intensity":0,"negativity":2,"cluster_id":43,"similar_texts":"text611"},{"id":"102","publisher":"De Telegraaf","date":"2021-10-12","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/5448a9027989e54720aca2e944d0522e/web/OPS/cciobjects.json&hash=86831be17ce38a07389a#/pages/4-5","title":"Tegemoetkoming voor oud-piloot Julio Poch","text":"Tegemoetkoming voor oud-piloot Julio Poch\n\nVanwege onterechte detentie\n\nDen Haag De Nederlands-Argentijnse oud-piloot Julio Poch en demissionair justitieminister Ferd Grapperhaus zijn het eens geworden over een financiële tegemoetkoming voor de onterechte gevangenschap van Poch in Argentinië. \n\nHet gaat om een tegemoetkoming voor een deel van de door hem geleden schade en nog te lijden schade op humanitaire gronden, schrijft de minister aan de Tweede Kamer. De hoogte van het bedrag wordt niet bekendgemaakt. Grapperhaus benadrukt dat de tegemoetkoming niet betekent dat de Staat aansprakelijkheid erkent. \n\nPoch zat acht jaar in de gevangenis voor mogelijke betrokkenheid bij de zogenoemde dodenvluchten in Argentinië ten tijde van het regime van Jorge Videla, in de jaren tachtig. Hij werd uiteindelijk vrijgesproken.","intensity":0,"negativity":0,"cluster_id":16,"similar_texts":"text544"},{"id":"103","publisher":"De Telegraaf","date":"2021-10-13","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/35723b87c0001c90a471abb27abc857b/web/OPS/cciobjects.json&hash=cfc2b8565f465780550f#/pages/34","title":"Terug in de luwte","text":"Terug in de luwte\n\nGijs Esders maakt niet langer deel uit van de Reggeborgh-trein.\n\nFoto Timsimaging  \n\n\nGijs Esders levert zijn contract in bij Reggeborgh: ’Zoiets hoor je zelden’\n\ndoor Nick Tol \n\n& Willem Held\n\nINZELL Gijs Esders, een belangrijke trainingspartner van Kjeld Nuis, heeft de schaatswereld versteld doen staan. De 29-jarige sprinter besloot deze week zijn contract bij Team Reggeborgh in te leveren. De kleurrijke atleet geeft zijn luxe basis bij een van de meest aansprekende merkenteams van Nederland op en onderzoekt nu de mogelijkheid om terug te gaan naar het Gewest Friesland. En dat aan de vooravond van het olympisch seizoen. Wat zit er achter zijn opvallende keuze?\n\nTerwijl zijn voormalige ploeggenoten op trainingskamp zijn in het Zuid-Duitse Inzell en zich voorbereiden op de NK Afstanden van eind deze maand in Thialf, is Esders achtergebleven in Heerenveen. „Ik kreeg mezelf niet in een bepaalde balans om in deze omgeving tot echt goede prestaties te komen”, begint de man uit Deventer zijn verhaal. „Ik stopte er heel veel energie in en was enorm gedreven, maar kreeg er niks voor terug op het gebied van resultaten. De laatste maanden ben ik flink gaan nadenken: kies ik voor de veilige weg en blijf ik lekker bij deze stabiele ploeg of pak ik de moeilijke route en stap ik eruit?” \n\nEsders ging voor het laatste. „Ik heb mijn hart heel lang laten overmeesteren door mijn gedachten. Ik zat bij Reggeborgh natuurlijk in een omgeving waar iedere jonge schaatser van droomt. Als het dan niet werkt zoals je voor ogen hebt, dan zijn het je gedachten die zeggen: ’Gijs, je hebt hier je leven lang voor gewerkt, je verdient een goede boterham en je móet deze kans gewoon grijpen.’ Maar op een gegeven moment viel dat niet meer met elkaar te verenigen en ben ik wél naar mijn gevoel gaan luisteren. Toen kwam ik tot de conclusie dat het ook zo kan zijn dat deze omgeving voor veel rijders goed werkt, maar voor mij niet.”\n\nIn de schaatswereld kwam de geruchtenmolen dinsdagmiddag gelijk op gang. De beslissing van Esders zou ook te maken hebben met felle ruzies binnen de ploeg. „Maar ik heb zóveel verschillende verhalen gehoord”, zegt de sprinter er zelf over. „Van de meeste geruchten klopt weinig. En weet je, in elke ploeg is er af en toe wel wat. Maar dat gaf voor mij zeker niet de doorslag om deze knoop door te hakken. Ik ben zowel de sponsor als mijn coaches en ploeggenoten vooral heel dankbaar voor de kansen die ik heb gekregen.” \n\nEsders tekende in de zomer van 2020 een prima contract bij Reggeborgh. Het was zijn eerste avontuur bij een merkenploeg, nadat hij vijf seizoenen uitkwam voor het Gewest Friesland en in die hoedanigheid bijna alles zelf moest bekostigen. In de beginfase combineerde hij zijn leven als profrijder nog met een parttimebaan als content marketeer bij een startup. \n\nIn de aanloop naar het olympisch seizoen zegde Esders zijn maatschappelijke baan toch op, om zich zodoende volledig op zijn sportieve carrière te kunnen richten. Nu hij zijn contract bij Reggeborgh heeft ingeleverd, zal hij weer op zoek gaan naar ander werk. Enerzijds omdat hij het mooi vindt om ’met één been in de gewone maatschappij te blijven staan’, anderzijds simpelweg om de rekeningen te kunnen betalen. „Het is nu nog heel vers, maar ik ga binnenkort wel weer gesprekken voeren met wat partijen.”\n\nEsders stond tot en met het einde van deze winter onder contract bij Reggeborgh, en zijn droom was om straks in februari te schitteren op de Winterspelen in Peking. De kans om zich te kwalificeren krijgt de schaatser waarschijnlijk alsnog, maar dan dus wel met veel mindere faciliteiten bij het Gewest. De leiding van Reggeborgh was in eerste instantie net zo verrast als de rest van de schaatswereld toen Esders zijn vertrek kenbaar maakte. „Een situatie als deze maak je niet vaak mee in de sport, zoiets hoor je zelden”, aldus teammanager Henk Schra. Samen met hoofdcoach Gerard van Velde heeft hij de schaatser nog op andere gedachten proberen te brengen. „Maar Gijs is bij zijn beslissing gebleven en daar hebben we begrip voor. Dan moet je netjes de boel oplossen en dan is het klaar.”\n\nSchra noemt het een dappere keuze. „De druk en bijbehorende stress zijn gewoon enorm bij zo’n groot commercieel team. Als je jong bent, groei je daar vaak in mee, maar Gijs was al 28 jaar toen hij de stap naar deze ploeg maakte. Het is hem tegengevallen. Hij voelde zich niet happy bij ons in het team en kan nu weer een beetje in de luwte gaan schaatsen.”\n\nKomend weekend staat Esders aan de start bij de IJsselcup in Deventer, een selectiemoment voor de NK Afstanden in Thialf. In de tussentijd wacht hij op groen licht van het Gewest Friesland. Esders: „Met als insteek dat ik in een andere omgeving weer een volgende stap kan maken. Ik wil weer hard schaatsen, dat vind ik prachtig. Ik heb het gevoel dat het er nog steeds in zit. Hopelijk zijn ze dat bij het Gewest Friesland met me eens.”\n\n’Ik heb mijn hart heel lang laten overmeesteren door mijn gedachten’","intensity":0,"negativity":1,"cluster_id":34,"similar_texts":"text286"},{"id":"104","publisher":"Algemeen Dagblad","date":"2021-10-12","url":"https://krant.ad.nl/titles/algemeendagblad/7908/publications/26583/articles/1462166/11/1","title":"Terugbetaling slachtofferstoeslagenaffaire verkeert in 'zwaar weer'","text":"### Stress onder gedupeerde ouders loopt op\n\n1 Waarom klinkt er nu een noodkreet?\n\nKort gesteld: omdat Nationale ombudsman Reinier van Zutphen het ziet misgaan. Het kabinet beloofde de tienduizenden gedupeerde ouders te compenseren omdat zij door de Belastingdienst onterecht als fraudeur met de kinderopvangtoeslag werden aangemerkt. Ook hebben duizenden ouders recht op compensatie omdat ze onevenredig veel geld hebben moeten terugbetalen, nadat ze een klein administratief foutje hadden gemaakt. Maar het herstel zit 'in zwaar weer', constateert de ombudsman. ,,Ouders lopen nog steeds vast, het herstel gaat traag en het systeem is te ingewikkeld.'' In maart 2020 werd de Uitvoeringsorganisatie Herstel Toeslagen (UHT) opgericht om de klachten af te handelen, maar nu al haalt deze de behandeltermijnen niet in een kwart van de gevallen. Eind vorige maand was voor 5700 herstelverzoeken de maximale beslistermijn van een jaar verstreken.\n\n2 Wat ís de stand van zaken?\n\nDat is wel even een pittig rekensommetje. Volgens het kabinet hebben zo'n 47.200 mensen zich gemeld. Daarvan zijn momenteel 4200 ouders 'integraal, geheel' gecompenseerd, stelde staatssecretaris Alexandra van Huffelen vorige week. Driekwart van de ruim 47.000 mensen heeft een 'eerste zorgvuldige toets' doorgemaakt, zoals dat heet, om te bepalen of ze wel of niet gedupeerd zijn geweest. Daaruit bleek overigens dat ongeveer 22.000 ouders recht hebben op compensatie. Een fors deel, ongeveer 40 procent dus, niet. ,,Dat wil niet zeggen dat deze mensen niet in de problemen zitten, want in heel veel gevallen is dat wel zo. Maar ze komen niet in aanmerking voor compensatie als gevolg van het herstel van de kinderopvangtoeslag'', aldus Van Huffelen. Zo heeft een deel van de aanvragers nooit kinderopvangtoeslag gehad.\n\n3 Hoeveel geld hebben ouders al gekregen?\n\nVan de ongeveer 22.000 ouders die recht hebben op herstel, hebben 20.000 minimaal 30.000 euro ontvangen. Met dat vaste bedrag hoopt het kabinet de helft van alle getroffenen te hebben geholpen, iedereen mag dat sowieso houden, ook als de schade lager was. De vraag is echter: wie heeft er recht op meer? En er is een complicatie: de groep ouders die zich meldt, groeit nog altijd, stelt het kabinet. Iedere week komen er nog zo'n 200 tot 300 mensen bij. Maar nogmaals: dan is nog niet duidelijk of zij bij de gedupeerde ouders gerekend moeten worden.\n\n4 Hoe lang kan het duren voordat iedereen is geholpen?\n\nNou, die vooruitzichten zijn niet zonnig. Volgens staatssecretaris Van Huffelen kan dat nog 'heel lang duren', zei ze eerder. Of ze daarbij maanden of zelfs jaren bedoelde, liet ze bewust in het midden, maar het laatste lijkt waarschijnlijker. Het kabinet wil zo snel mogelijk, maar weet ook dat van ouders alle administratie, zaak voor zaak, bekeken en berekend moet worden. Dat is een taai proces. Ondertussen lopen de kosten van de toeslagenaffaire op. De compensatie van ouders kost dit jaar al 900 miljoen euro en in 2022 nog eens 650 miljoen. In totaal trekt het kabinet ruim 5 miljard euro uit voor herstel.\n\n5 Vindt het kabinet dat ook niet te langzaam?\n\nToch wel. En het toverwoord is, herijken. Oftewel: bekijken of de uitbetaling niet anders of sneller geregeld kan worden. Het kabinet hoopt een wat gestroomlijnder proces op poten te zetten, waarmee in 2022 gewerkt kan worden. Zo wordt 'nagedacht' over een uitgebreider 'startgesprek' met ouders zodat duidelijker is welke 'urgente' hulp ze nodig hebben. Maar ook bijvoorbeeld aanpassingen van de toets waaraan ouders moeten voldoen om snel 30.000 euro aan compensatie te krijgen. Wrang is wel: sommige ouders hebben recht op het dubbele en moeten nu dus ver voorbij de maximale termijnen wachten op hun geld. Overigens is bij de gedupeerde ouders de inning van schulden stopgezet.  \n  \n6Waarom is het zo ingewikkeld dan? Op het oog lijkt het behapbaar dat de ongeveer 500 mensen bij het UHT de zaken voortvarend zouden kunnen afwikkelen. Maar de werkelijkheid is weerbarstiger. Zaken moeten individueel getoetst worden, dus moeten ouders jaren terug in de administratie om de schade in kaart te krijgen. Er moeten dossiers worden opgevraagd, op rij een gezet en overgedragen. Dat vergt tijd. Ook op het werk van het UHT heeft de ombudsman genoeg aan te merken overigens. Ouders krijgen hun helpers niet aan de telefoon, als een zaakbehandelaar op vakantie was, viel het contact stil en over de planning van de hersteloperatie horen ouders geen concrete datums. Wat het nog gecompliceerder maakt, is dat het UHT ook zucht onder aanvragen van ouders die helemaal niet tot de gedupeerden horen. Aanvankelijk was de verhouding 60/40, ofwel 60 procent bleek er recht op te hebben, 40 procent niet. Inmiddels is dat percentage van 40 gestegen naar 80. Je zou kunnen zeggen: geef iedere ouder gewoon een ruim voorschot, maar dan komen ouders terug in de nachtmerrie van de toeslagen. Want een aantal van hen moet dan later weer een fors bedrag terugbetalen.","intensity":0,"negativity":1,"cluster_id":37,"similar_texts":"text325"},{"id":"105","publisher":"De Volkskrant","date":"2021-10-13","url":"https://krant.volkskrant.nl/titles/volkskrant/7929/publications/1384/articles/1462872/11/1","title":"Tigray meldt groot offensief van Ethiopisch regeringsleger","text":"Het bloedige conflict in Ethiopië tussen het regeringsleger en strijders van de opstandige noordelijke regio Tigray is opnieuw ontbrand. Tigray zegt dat het leger een groot offensief is begonnen.  \n  \nVolgens het TPLF, de partij die Tigray bestuurt, is het leger in de aanval gegaan in de deelstaat Amhara die aan Tigray grenst. Het regeringsleger, gesteund door troepen van Amhara, zou met het offensief strijders van Tigray willen verdrijven uit Amhaars gebied dat de rebellen eerder dit jaar hebben bezet.  \n  \nDe federale regering in Addis Abeba en de machthebbers in Tigray liggen al sinds vorig jaar met elkaar overhoop. De leiders van Tigray hadden ruim een kwarteeuw een dominante positie in de centrale regering maar verloren hun invloed met de komst van premier Abiy Ahmed.\n\nWapenstilstand\n\nHet conflict leidde eind vorig jaar tot een militair treffen in Tigray tussen het leger en strijders van de regio. Na zware gevechten verloor het regeringsleger de controle over het grootste deel van de regio en kondigde Addis Abeba in juni een wapenstilstand af.  \n  \nDe strijd leidde echter ook tot een militair conflict tussen de deelstaten Tigray en Amhara. Militairen en milities uit Amhara maakten van de oorlog gebruik om, met steun van het regeringsleger, delen van West-Tigray in te nemen.  \n  \nDe afgelopen maanden trokken strijders van Tigray op hun beurt de buurstaat binnen en namen diverse stadjes in. Met deze invasie wilden ze Amhara onder druk zetten om zich terug te trekken uit West-Tigray. Amhara weigerde dit echter.\n\nSterk genoeg\n\nHet regeringsleger lijkt zich nu sterk genoeg te voelen, om opnieuw de strijd aan te gaan met de strijders van Tigray. De Tigrayse militairen behoren tot de beste en meest ervaren soldaten in Ethiopië.  \n  \n'De regering van Ethiopië zal doorgaan met het bestrijden van de vernietiging, het geweld en de moorden begaan door het TPLF in de regio Amhara en elders', was het enige wat een woordvoerder van premier Abiy maandag kwijt wilde.  \n  \nEen woordvoerder van het TPLF zei tegen het persbureau Reuters dat het regeringsleger, gesteund door commando's van Amhara, 'op alle fronten' in de aanval was gegaan. Met onder andere artillerie- en luchtaanvallen zouden de Tigray-strijders worden bestookt in de gebieden en stadjes in Amhara die ze hebben bezet.  \n  \nHet deelstaatbestuur van Amhara wilde dinsdag niet ingaan op de berichten over het offensief. Wel opperde een woordvoerder vorige week dat een tegenaanval ophanden was. Ook zouden posities van de Tigray-strijders vrijdag al zijn bestookt.  \n  \nDe nieuwe gevechten dreigen de spanningen tussen de verschillende deelstaten nog verder te verhogen. Het bestuur van Amhara beschuldigt Tigray al maanden ervan zich schuldig te maken aan bloedbaden in het bezette grensgebied. Tigray ontkent dit en doet de beschuldigingen af als 'verzinsels'.\n\n'Massamoord'\n\nVolgens het deelstaatbestuur van Tigray hebben juist Amhaarse militairen zich schuldig gemaakt aan grove schendingen van de mensenrechten. In West-Tigray zouden zij verantwoordelijk zijn geweest voor 'massamoord, seksueel geweld en etnische zuivering' tegen de lokale bevolking, aldus de bestuurders van Tigray. Strijders van Tigray zijn ook de aangrenzende deelstaat Afar binnengetrokken.  \n  \nZo'n driehonderdduizend inwoners van Amhara en Afar zijn op de vlucht geslagen. Geschat wordt dat zo'n zeven miljoen inwoners van de drie deelstaten door de strijd afhankelijk zijn geworden van voedselhulp. Tigray beschuldigt Adis Abeba van een blokkade van de regio maar volgens de centrale regering is dit niet waar.","intensity":0,"negativity":1,"cluster_id":54,"similar_texts":"text87"},{"id":"106","publisher":"De Volkskrant","date":"2021-10-12","url":"https://krant.volkskrant.nl/titles/volkskrant/7929/publications/1383/articles/1462169/9/2","title":"Topschakers spannen geding aan tegen coronatests","text":"Topschakers, onder wie landskampioen Lucas van Foreest, hebben een kort geding aangespannen tegen schaakbond KNSB en de gemeente Hoogeveen omdat zij bij het Nederlands kampioenschap een coronatoegangsbewijs moeten tonen. Voor ongevaccineerde topschakers zou dat betekenen dat zij zich dagelijks moeten laten testen, en dat zou ze uit hun ritme halen.  \n  \nDe schakers willen dat het toegangsbewijs geschrapt wordt of dat er een andere locatie voor het toernooi wordt gezocht. Behalve Nederlands kampioen Lucas van Foreest is de klacht ondertekend door zijn zus Machteld, Miguoel Admiraal, Sipke Ernst, Migchiel de Jong en Ivo Maris.  \n  \nHet NK Schaken begint vrijdag in het gemeentehuis van het Drentse Hoogeveen en duurt een week. Deelnemers van het evenement moeten aan het begin van elke wedstrijddag een coronatoegangsbewijs laten zien om te bewijzen dat ze gevaccineerd dan wel negatief getest zijn.  \n  \nVoor ongevaccineerde schakers betekent dit dat zij zich iedere ochtend moeten laten testen. 'Dit haalt de spelers uit hun ritme en stoort de voorbereiding op de wedstrijd', zeggen de schakers in een persbericht. 'Dit is niet wenselijk voor een eerlijke strijd om de titel.'  \n  \nHet coronatoegangsbewijs is een eis van de gemeente, die het NK ziet als een evenement dat volgens de landelijke regelgeving om een coronatoegangsbewijs hoort te vragen. Schaakbond KNSB en de klagers zien dat anders: er is namelijk geen publiek bij de wedstrijden.\n\nAndere locatie\n\nOmdat de KNSB pas kort geleden over de eis van de gemeente is geïnformeerd, zag de bond geen mogelijkheid meer een andere locatie te zoeken, zegt advocaat Lex de Jager. Later op de maandagavond laat toernooi-secretaris Jeroen Bottema daarentegen aan persbureau ANP weten dat de mogelijkheid het toernooi op een andere locatie te houden nog wordt onderzocht.  \n  \nDoeko Bosscher, advocaat van de schakers, stelt dat een aantal van de klagers niet gevaccineerd is en dat andere schakers zich uit principe achter het kort geding scharen. 'Het bewijs is volgens de coronaregels niet nodig en bovendien hebben individuele schakers vragen over de legitimiteit van het coronatoegangsbewijs.' Volgens Bosscher was de schaakbond op de hoogte van de weerstand onder schakers tegen het bewijs.  \n  \nDe KNSB mailde de deelnemers afgelopen zaterdag dat de deelnemerslijst nog kan veranderen, omdat de klagers 'nog kunnen besluiten af te zien van een kort geding en toch mee te doen aan het toernooi'. De mail is ingezien door de Volkskrant. Volgens advocaat Bosscher moet dat gelezen worden als chantage: als de schakers doorgaan met het kort geding worden zij uitgesloten van deelname.\n\nChantage\n\nKNSB-advocaat De Jager ontkent deze aantijging: 'De insinuatie van chantage werp ik verre van mij.' Wel zegt hij dat de bond de schakers heeft gevraagd of zij nog mee willen doen aan het toernooi, ook als ze het kort geding verliezen. Een antwoord daarop heeft hij nog niet gehad.  \n  \nHet kort geding dient woensdag om 15.30 uur bij de rechtbank in Haarlem, waar de KNSB gevestigd is.","intensity":0,"negativity":0,"cluster_id":5,"similar_texts":"text122"},{"id":"107","publisher":"De Volkskrant","date":"2021-10-13","url":"https://krant.volkskrant.nl/titles/volkskrant/7929/publications/1384/articles/1462872/2/1","title":"Troonopvolger mag trouwen met partner van hetzelfde geslacht en toch koning(in) worden","text":"Het zou geen kwestie moeten zijn, maar was het toch even. Kan de Nederlandse troonopvolger trouwen met een persoon van hetzelfde geslacht, zonder daarmee het toekomstige koningschap te verspelen?  \n  \nIn zijn vorige maand verschenen boek Amalia - De plicht roept bracht Peter Rehwinkel, voormalig Eerste en Tweede Kamerlid, antwoorden in herinnering van toenmalig premier Wim Kok op deze ongemakkelijke vraag. De essentie van erfelijk koningschap is immers dat altijd vaststaat op wie de troon van generatie op generatie overgaat. De 'procreatie', in de volksmond voortplanting, is daarbij een voorwaarde.  \n  \nKok schreef in 2000 aan de Kamer dat een erfopvolger die huwt met iemand van gelijk geslacht geen aanspraak kan maken op het koningschap. De verstoring van de erfelijkheid was zijn argument. Een klein jaar later werd het homohuwelijk wettelijk mogelijk gemaakt.  \n  \nDe alinea in het boek van Rehwinkel, die zelf met een mannelijke partner door het leven gaat, was aanleiding voor de VVD-Kamerleden Rudmer Heerema en Hatte van der Woude om op 23 september de vraag opnieuw te stellen. 'Vindt u dat dit past bij de normen en waarden van Nederland anno 2021?'  \n  \nVier dagen later kwam de aankondiging dat prinses Amalia zich ter gelegenheid van haar 18de verjaardag op 7 december heeft laten interviewen door cabaretier Claudia de Breij. Het boek dat zij op basis van die gesprekken heeft geschreven, verschijnt half november. De Breij leeft samen met een vrouw. Voor twitteraars was dat voldoende om aan het speculeren te slaan.  \n  \nDemissionair premier Mark Rutte gaf dinsdag antwoord op de opvolgvraag. Het kabinet vindt dat de erfopvolger ook kan trouwen met iemand van hetzelfde geslacht. Dat zou niet hoeven leiden tot het afstand moeten doen van de troon.  \n  \nIn de toestemmingswet, die noodzakelijk is bij elk huwelijk van een troonpretendent die zijn of haar recht op opvolging wil behouden, zou dan op de positie van toekomstige kinderen moeten worden ingegaan. Als die dankzij donoren worden geboren, roept dat vragen op over 'het dan geldende afstammingsrecht'. Dat er ten aanzien van het moderne familierecht 'fundamenteel een spanning is met het gesloten systeem van erfopvolging in de Grondwet', noemt Rutte 'onvermijdelijk'.  \n  \nDe premier vindt het 'niet dienstig om nu vooruit te lopen op een dergelijke weging omtrent de erfopvolging in het kader van een toestemmingswet'. Hij noemt dat 'te zeer afhankelijk van de feiten en omstandigheden van het specifieke geval'.  \n  \nErfelijkheid mag dan een relict zijn, ondemocratisch bovendien, het geeft volgens Rutte wel 'objectieve en eenduidige gronden' op wie het koningschap overgaat.","intensity":0,"negativity":0,"cluster_id":6,"similar_texts":"text123"},{"id":"108","publisher":"Trouw","date":"2021-10-12","url":"https://krant.trouw.nl/titles/trouw/8321/publications/1378/articles/1462170/10/1","title":"Twee keer dertig jaar cel voor moord op advocaat Wiersum","text":"Een 'aanslag op de rechtsstaat', zo wordt de moord op Derk Wiersum genoemd. In de vroege ochtend van 18 september 2019 werd de veertiger neergeschoten bij zijn woning in Amsterdam, volgens justitie vanwege zijn rol als advocaat van kroongetuige Nabil B. in liquidatieproces Marengo. Gisteren, ruim twee jaar later, oordeelde de rechter dat Giërmo B. en Moreno B. dertig jaar de cel in moeten. Het bewijs toont dat de jeugdvrienden Wiersum om het leven hebben gebracht.  \n  \nDe straf is hoog voor daders die niet eerder een levensdelict pleegden. Toch is de rechtbank milder dan justitie. Het Openbaar Ministerie (OM) had levenslang tegen B. en B. geëist. De twee dertigers wisten dat Wiersum een advocaat was, droeg het OM aan, iets wat de ernst van de moord volgens justitie een extra lading geeft.\n\nVoorverkenningen\n\nOok de rechtbank constateerde dat B. en B., die verschillende achternamen dragen en geen familieband hebben, op de hoogte waren van de functie van Wiersum. Het duo hield de gangen van de raadsman tijdenlang in de gaten. Zo werden met verschillende auto's voorverkenningen gedaan in de straat van de advocaat, en zocht Moreno B. telefonisch contact met hem als 'potentiële cliënt'.  \n  \n\"Er is sprake geweest van een grondige voorbereiding met vooraf gemaakte afspraken\", zei de rechtbank. Wie van de twee de trekker overhaalde, blijft onduidelijk. Maar volgens de rechtbank doet dat er niet toe. B. en B. zijn de daders, en hebben allebei meer dan genoeg tijd gehad om zich te beraden op hun daad. Door die talloze ritjes naar de woning van Wiersum en het intensieve contact dat B. en B. voorafgaand aan de moord hadden, oordeelde de rechter dat Wiersum niet in een opwelling om het leven is gebracht: er is sprake van moord.\n\nHuurmoordenaars\n\nDat de schoten werden gelost op een 'dienaar van de rechtsstaat', is ook in het vonnis meegenomen als strafverzwarende omstandigheid. Maar anders dan justitie, ging de rechtbank amper in op het feit dat de moord op Wiersum de tweede aanslag was in de omgeving van kroongetuige Nabil B.. Eerder werd zijn broer Reduan al doodgeschoten.  \n  \nDuidelijk is dat B. en B. waren ingeschakeld als huurmoordenaars, stelde de rechtbank in de extra beveiligde gerechtsbunker in Amsterdam Osdorp. \"Het moet ze alleen om geldelijk gewin zijn gegaan.\" Met hun daad hebben de vrienden blijk gegeven van een diep gebrek aan respect voor een mensenleven, zei de rechtbank. \"Het is bijna niet te bevatten hoe gruwelijk het voor de echtgenote moet zijn geweest haar man in een plas bloed te zien liggen.\"  \n  \nMaar wie de opdrachtgever van de moord is? Het OM heeft het vermoeden uitgesproken dat Ridouan T. achter de moord zit, hoofdverdachte in strafproces Marengo. Maar die naam klonk niet tijdens het uitspreken van het vonnis. Op basis van het dossier zei de rechtbank niets te kunnen zeggen over wie die de moordenaars aanstuurde. \"De opdrachtgevers opereren bij dit soort moorden op de achtergrond.\" Ook het motief is volgens de rechtbank niet vast te stellen.  \n  \nHet onderzoek naar de moord is nog niet afgerond. Mogelijk worden later meer mensen vervolgd vanwege hun betrokkenheid bij de liquidatie, meldde de officier van justitie tijdens het formuleren van de strafeis.","intensity":0,"negativity":1,"cluster_id":10,"similar_texts":"text493"},{"id":"109","publisher":"Trouw","date":"2021-10-13","url":"https://krant.trouw.nl/titles/trouw/8321/publications/1379/articles/1462878/18/2","title":"Van Marwijk en Advocaat spelen gelijk","text":"### Kwalificatie\n\nHet onderonsje tussen de Nederlandse bondscoaches Bert van Marwijk (Verenigde Arabische Emiraten) en Dick Advocaat (Irak) is in een gelijkspel geëindigd. In Dubai werd het 2-2.  \n  \nAymen Hussein leek Irak in de 89ste minuut een zege te bezorgen, maar de ploeg van Van Marwijk kwam in blessuretijd alsnog langszij. Door het gelijkspel blijft het voor beide ploegen, die nog niet hebben gewonnen, erg lastig zich te plaatsen voor het WK.","intensity":0,"negativity":0,"cluster_id":26,"similar_texts":"text623"},{"id":"110","publisher":"De Volkskrant","date":"2021-10-13","url":"https://krant.volkskrant.nl/titles/volkskrant/7929/publications/1384/articles/1462872/12/1","title":"Waarnemend burgemeester hield herindeling tegen, en moet nu weg","text":"Eppie Klein, SGP-politicus, voormalig waarnemend burgemeester en eigenaar van het mediationbureau ECM kent geen mooier werk dan 'mensen bij elkaar brengen'. Vorige week vloekte een unieke ingreep van de Gelderse commissaris van de koning John Berends (CDA) daar nogal mee: Eppie Klein, de 66-jarige waarnemend burgemeester van het Gelderse Scherpenzeel, werd door Berends ontslag aangezegd.  \n  \n'Dat schijnt de commissaris op eigen gezag te mogen doen', blikt Klein dinsdag terug. Een waarnemend burgemeester wordt niet door de Kroon benoemd - lees: de minister van Binnenlandse Zaken - maar door de commissaris van de koning. 'Berends heeft mij aangesteld, hij kan mij ook weer ontslaan', moet Klein toegeven. 'Het blijkt nog nooit te zijn voorgekomen. Ik leg me er ook niet zomaar bij neer.'\n\n'Een grote bemoediging'\n\nAnderen ook niet. In Scherpenzeel (tienduizend inwoners) hebben in een paar dagen tijd bijna 1.900 inwoners de petitie 'Handen af van onze burgemeester' ondertekend. 'Een grote bemoediging', vindt Klein. 'Hoort u mijn stem trillen?'  \n  \nDinsdagavond is het ontslag van Klein onderwerp van een interpellatiedebat op het Provinciehuis in Arnhem. Berends laat daar weten dat er een nieuwe waarnemend burgemeester komt en dat dat niet Klein zal zijn. Klein laat dat debat aan zich voorbijgaan. 'Ik heb een mediation.'  \n  \nScherpenzeel is al jaren een lastige gemeente in de ogen van provinciale politici. Net als elders in het land werkt Gelderland mee aan het rijksbeleid om kleine gemeenten zoveel mogelijk samen te voegen. Scherpenzeel zou, als het aan de provinciale politiek lag, per 1 januari 2023 moeten opgaan in Barneveld. Na veel protest van de Scherpenzelers besloot demissionair minister van Binnenlandse Zaken Kajsa Ollongren vorige week de herindeling af te blazen. Ollongren constateerde dat er 'maar beperkt draagvlak voor de herindeling is' en dat het met de bestuurskracht van een zelfstandig Scherpenzeel bij nader inzien toch wel meeviel.  \n  \nAfgelopen donderdag ging bij veel Scherpenzelers de vlag uit. Zo vaak gebeurt het niet dat een voor zelfstandigheid strijdende gemeente het wint. Op het gemeentehuis kwam enkele uren na Ollongrens besluit de Gelderse commissaris van de koning langs. Om waarnemend burgemeester Eppie Klein mee te delen dat hij met onmiddellijke ingang kon vertrekken.  \n  \nNegen maanden was Klein waarnemend burgemeester geweest. In die tijd verslechterde zijn relatie met Berends zienderogen. Klein vertrouwde een provinciale peiling over draagvlak voor de herindeling niet en liet er zelf eentje uitvoeren. Evenmin geloofde Klein dat Scherpenzeel er financieel zo slecht voor stond als de provincie suggereerde en liet ook dat opnieuw onderzoeken.  \n  \nAan de vooravond waarop Provinciale Staten het formele besluit moest nemen over wel of niet doorgaan met het samenvoegen van Scherpenzeel en Barneveld verzocht Klein in een mail aan de Statenleden dat besluit uit te stellen. Er waren mogelijk 'integriteitskwesties' in het geding, zo kregen de Statenleden (die in meerderheid voor de herindeling stemden) te horen.\n\nAlleen voor rust\n\nVolgens commissaris van de koning Berends was het de bedoeling (én afgesproken) dat waarnemend burgemeester Klein alleen maar voor rust moest zorgen, en zich niet inhoudelijk zou bemoeien met het herindelingsvraagstuk. Dat vraagstuk had ook al de kop gekost aan de vorige waarnemend burgemeester die in conflict kwam met zijn wethouders.  \n  \nEppie Klein, nu: 'Ik heb geen respect voor het handelen van de commissaris en laat dit niet passeren.' Of hij over de boeg van het arbeidsrecht enige kans van slagen heeft? 'Geen idee.'  \n  \nEr is mogelijk een andere weg, oppert Klein. Volgend jaar maart zijn gemeenteraadsverkiezingen. Scherpenzeel zal toch ooit een echte burgemeester moeten hebben. 'Ik overweeg te solliciteren.'","intensity":0,"negativity":0,"cluster_id":53,"similar_texts":"text62"},{"id":"111","publisher":"De Telegraaf","date":"2021-10-12","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/5448a9027989e54720aca2e944d0522e/web/OPS/cciobjects.json&hash=2592918812b153a56957#/pages/30-31","title":"Warmdraaien voor climax","text":"Warmdraaien voor climax\n\nArnaut Danjuma Groeneveld pikt een doelpunt mee tijdens zijn rentree in het Nederlands elftal. \n\nFoto’s René Bouwman\n\nMemphis Depay mist een keer vanaf de strafschopstip, maar scoort ook vanaf elf meter.\n\nBondscoach Louis van Gaal kan met een goed gevoel naar het beslissende tweeluik toewerken.\n\n❮❯\n\nNa verplicht nummer tegen Gibraltar heeft Oranje goede papieren voor beslissend tweeluik in WK-kwalificatie\n\nROTTERDAM Na een avondje prijsschieten stopte de teller bij 6-0. Zoals verwacht mocht worden, had Oranje geen kind aan Gibraltar in het tweede verplichte nummer van deze interlandperiode. Na de moeizame start in de WK-kwalificatie heeft het Nederlands elftal zich goed gepositioneerd voor het laatste blok, als de klus in de uitwedstrijd tegen Montenegro op zaterdag 13 november en de thuiswedstrijd tegen Noorwegen op dinsdag 16 november moet worden afgemaakt.\n\nHet slechts 33.000 inwoners tellende Gibraltar – evenveel als Sneek – was vanzelfsprekend geen partij voor Oranje. Op de Apenrots was het eerder dit jaar al 7-0 geworden voor het Nederlands elftal en het streven was dat aantal goals te overtreffen, wat gezien het enorme aantal gemiste kansen gemakkelijk haalbaar was geweest. Van Gaal was niettemin zeer tevreden. „We hebben het publiek vermaakt en dat was zeer enthousiast. En daarnaast heb ik dingen uit kunnen proberen. Daar zijn deze wedstrijden heel geschikt voor.” \n\nHet bal werd al in de negende minuut geopend door Virgil van Dijk. De captain kopte snoeihard raak en vierde zijn doelpunt uitbundig. Het was zijn vijfde in Oranje en zijn eerste sinds de langdurige afwezigheid door een kruisbandblessure.\n\nDe Kuip, die met 36.000 Oranje-fans goed gevuld was voor het sportieve niemendalletje, vierde uitbundig met Van Dijk mee. Het Nederlands elftal speelde tegen Gibraltar voor de 125e keer in De Kuip, een stadion dat in het verleden het beste in Oranje naar boven wist te brengen. Tegen de voetbaldwerg bleef Oranje voor de 27e keer op rij ongeslagen in het stadion van Feyenoord. Sinds 2000 (0-2 tegen Portugal) heeft het Nederlands elftal nooit meer verloren in Rotterdam, waar op 16 november ook het waarschijnlijk beslissende laatste groepsduel met Noorwegen op het programma staat.\n\nIn vergelijking met de uitwedstrijd tegen Letland had bondscoach Louis van Gaal zijn ploeg op twee posities gewijzigd. De in Riga geschorste reservecaptain Georginio Wijnaldum keerde terug in de ploeg ten koste van Guus Til, terwijl de met een hersenschudding afgevallen Cody Gakpo vervangen werd door Noa Lang.\n\nDat betekende dat Lang na zijn Oranje-debuut als invaller in Riga uitgerekend in zijn thuisstad Rotterdam met zijn ouders en stiefvader Nourdin Boukhari op de tribune voor het eerst mocht aantreden in de Oranje-basis. Van Gaal was vooraf te spreken over de instelling die Lang had laten zien tijdens de trainingen. „Hij is ongelofelijk gretig. En hij is een intuïtieve speler en dat betekent over het algemeen dat de creativiteit hoog is.”\n\nLang was nadrukkelijk aanwezig tegen Gibraltar en liet zien een aardige klik in het veld te hebben met Memphis Depay. De speler van Club Brugge stond aan de basis van de mooist uitgespeelde goal van de avond. Lang stuurde Davy Klaassen weg in de diepte, die de vrijstaande Memphis Depay vond (2-0).\n\nEven daarvoor had Depay een reuzenkans op diezelfde 2-0 laten liggen, toen Gibraltar-goalie Bradley Banda een strafschop van de spits van FC Barcelona stopte. Die misser was de eerste van twee strafschoppen, die het Russische arbitrale sextet toekende vanwege hands na interventie van de VAR. De tweede op slag van rust werd wél koel benut door Depay, die daarmee zijn totaal op 35 goals in Oranje bracht, waarmee hij evenveel heeft gescoord in het Nederlands elftal als Faas Wilkes en Ruud van Nistelrooy. Het is sowieso een erg productief kalenderjaar voor Depay, die in 2021 maar liefst veertien goals heeft gemaakt voor het Nederlands elftal en daarmee het record van Patrick Kluivert (12 in 2000) al heeft verbroken met nog twee interlands voor de boeg.\n\nDirect na rust leek Oranje met een snelle 4-0 van Denzel Dumfries, die scoorde na een goede voorzet van Lang, echt werk te gaan maken van een monsterscore. Maar de productie van het Nederlands elftal stokte. Na een uur besloot Van Gaal een impuls te geven door Arnaut Danjuma Groeneveld en Wout Weghorst in te brengen. Voor Danjuma betekende dat een rentree in Oranje na drie jaar. De Villarreal-aanvaller toonde zich uitermate actief, zorgde voortdurend voor gevaar en kreeg daarvoor de beloning, toen hij binnen het kwartier de 5-0 liet aantekenen. Al de tweede Oranje-goal in slechts drie interlands van de in het Nigeriaanse Lagos geboren aanvaller. „Hij maakte een spectaculaire invalbeurt, moet ik zeggen. Hij verdient het opgehemeld te worden. Danjuma had leuke, goede dribbels”, vond Van Gaal. \n\nInvaller Donyell Malen maakte er nog 6-0 van. Het bleek het slotakkoord van een rimpelloze voetbalavond, waarop Oranje kon warmdraaien voor de climax in de WK-kwalificatie volgende maand tegen Montenegro en Noorwegen.\n\nNederland - Gibraltar 6-0 (3-0). 9\\. Van Dijk 1-0, 21. Depay 2-0, 45+3. Depay 3-0 (strafschop). 48. Dumfries 4-0. 75. Danjuma 5-0, 86. Malen 6-0.\n\nNederland: Bijlow, Dumfries, De Vrij, Van Dijk, Blind, Wijnaldum, F. de Jong (60. Weghorst), Klaassen, Berghuis (60. Danjuma), Depay, Lang (78. Malen). Gele kaart: Torilla (Gibraltar). Scheidsrechter: Mesjkov (Rus). Toeschouwers: 33.000.\n\nBondscoach Van Gaal vol lof: ’Danjuma verdient het om opgehemeld te worden’","intensity":0,"negativity":0,"cluster_id":12,"similar_texts":"text162"},{"id":"112","publisher":"De Telegraaf","date":"2021-10-13","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/35723b87c0001c90a471abb27abc857b/web/OPS/cciobjects.json&hash=1ff6d1133b1759b533ef#/pages/24-25","title":"Wie belt wie?","text":"Wie belt wie?\n\nFinanscoop\n\nHoewel van het oude ABN Amro niets meer over was, bleek de naam nog altijd iets te betekenen toen de bank terugkeerde op de beurs. Er was namelijk internationaal best veel aandacht toen ceo Gerrit Zalm en consorten zich op 20 november 2015 meldden op Beursplein 5.\n\nVerwacht werd dat de faam en hervonden zelfstandigheid ABN Amro de wind in de rug zouden geven. Omdat veel kleine en vooral ook grote Nederlandse bedrijven de door RBS, Santander en Fortis verscheurde bank trouw waren gebleven, zag de net nieuwe ABN Amro kansen met een nieuwe internationale zakenbank. „We willen af van het profiel dat we alleen voor het midden- en kleinbedrijf zouden werken. Dat is veel te bescheiden”, tekende deze krant op.\n\nHet zelf opgeleide talent Rutger van Nouhuijs werd in 2009 bij RBS weggelokt om letterlijk vanaf nul een nieuwe zakenbank voor ABN Amro op te gaan bouwen. „Druk de stopwatch maar in”, beloofde Van Nouhuijs in een filmpje dat nog altijd op YouTube te vinden is. „Over twee jaar zijn wij de beste zakenbank van Nederland.”\n\nDe start leek veelbelovend. In diverse jaarlijstjes werd de zakenbank van ABN regelmatig bekroond tot beste van Nederland. Maar zakenbankieren is risico’s nemen en nu en dan ook pijn lijden. Dat kon een Nederlandse hypotheekbank als ABN Amro niet behappen. Er moest te veel geld opzij worden gezet als buffer voor de zakenbank, die met een rendement van slechts 5% eerder een blok aan het been dan een winstkatalysator werd.\n\nNa diverse inkrimpingen ging een jaar geleden de kogel definitief door de kerk: ABN Amro stopt met de mondiale zakenbank en helpt alleen nog grote bedrijven op het Europese vasteland. Nu wordt juist weer het mkb als groeimotor gezien.\n\nHet persbericht was nog niet koud, of Van Nouhuijs bleek al weggeplukt door de concurrentie. De baas van ABN’s zakenbank gaat bij Citi in de Benelux de tak Banking, Capital Markets & Advisory leiden. Citi wil in Nederland groeien als zakenbank, en gaat zich ook richten op de top van het mkb. Ook het Franse BNP Paribas heeft hier stoute plannen in Nederland mee. Citi heeft met 85 zakenbankiers een nog bescheiden club op Schiphol zitten, maar haalt met Van Nouhuijs iemand in huis met een buitengewoon vol adressenboekje.\n\nInteressant wordt het antwoord op de vraag: met wie belden de mkb-groeidiamanten en gevestigde topbedrijven als Just Eat Takeaway, Stage Entertainment, Hema, Fugro, Ahold Delhaize en Basic Fit altijd? Was dat ABN Amro, of was het Van Nouhuijs? Juist nu wordt duidelijk of de naam en faam van ABN in het bedrijfsleven nog altijd zo sterk is, en wat het betekent als dit niet meer zo is.\n\n  \nRuben Eg  \n\n\nConcurrentie pikt baas zakenbank ABN in","intensity":0,"negativity":0,"cluster_id":40,"similar_texts":"text357"},{"id":"113","publisher":"De Telegraaf","date":"2021-10-12","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/5448a9027989e54720aca2e944d0522e/web/OPS/cciobjects.json&hash=8928597ee02cc197b51e#/pages/2-3","title":"Wie gaf toch de opdracht?","text":"Wie gaf toch de opdracht?\n\nDe plaats des onheils in Amsterdam-Buitenveldert, waar advocaat Wiersum voor zijn woning werd doodgeschoten. \n\nFoto Michel van Bergen\n\nHet condoleanceregister voor advocaat Derk Wiersum.\n\nFoto ANP/HH\n\nMoreno B. en Giërmo B. tijdens de uitspraak. \n\nIllustratie Petra Urban\n\n❮❯\n\nUitspraak\n\nDaders moord op advocaat Derk Wiersum veroordeeld, maar...\n\nHet was een moord die de samenleving schokte. Niet eerder werd een advocaat die gewoon zijn werk deed, het slachtoffer van een gerichte aanslag op zijn leven. De dood van Derk Wiersum luidde een periode in van vrees, en van extreem opgeschroefde veiligheidsmaatregelen rond rechtszaken. De schutters zijn veroordeeld, de opdrachtgever is nog onbekend. \n\nSaskia Belleman\n\nAanslag was schok voor samenleving \n\nDe rechtbank in Amsterdam heeft Giërmo B. (37) en Moreno B. (33) veroordeeld tot dertig jaar gevangenisstraf voor de huurmoord op Derk Wiersum. De advocaat werd op 18 september 2019 om half 8 ’s morgens vlak bij zijn woning getroffen door zes kogels, waarvan er een hem dodelijk in het hoofd trof. \n\nDe door het Openbaar Ministerie geëiste levenslang werd niet opgelegd, omdat beide mannen niet eerder zijn veroordeeld voor een levensdelict. Dertig jaar is de langste tijdelijke gevangenisstraf. In verband met een wetswijziging komt het voor beide mannen concreet neer op 28 jaar achter de tralies.\n\nJeugdvrienden\n\nNet als het OM zei de rechtbank niet te kunnen vaststellen wie van de twee de schutter was, maar dat doet er volgens de rechtbank niet toe. De rollen van de jeugdvrienden Giërmo B. en Moreno B. waren inwisselbaar. „Uit hun handelen blijkt dat ze er gezamenlijk op uit waren om Wiersum om het leven te brengen”, aldus de rechtbank. Dat de advocaat „een dienaar was van de rechtstaat” woog de rechtbank mee als strafverzwarend. \n\nEr kan niet worden vastgesteld dat Derk Wiersum werd gedood om zijn cliënt, kroongetuige Nabil B., te elimineren en intimideren. Nabil B. legt in het Marengo-proces belastende verklaringen af over Ridouan Taghi en de zijnen. Eerder werd de broer van de kroongetuige vermoord, en dit jaar Peter R. de Vries, die als vertrouwenspersoon van de kroongetuige actief was. Het OM denkt dat Taghi achter de moorden zit, maar hij stond in dit proces niet terecht. De zaak richtte zich puur op de uitvoerders van de moord. \n\nBeide mannen zijn volgens de rechtbank aantoonbaar wekenlang bezig geweest met een langdurige en grondige voorbereiding. Dat kon worden vastgesteld aan de hand van de – gestolen – auto’s waarvan ze gebruikmaakten, de telefoons die met de auto’s meereisden en de contacten die de verdachten met elkaar hadden. \n\nGokschulden\n\nNa de moord bleken ze opeens geld rond te strooien, terwijl Giërmo B. voor die tijd grote moeite had om de eindjes aan elkaar te knopen en Moreno B. gokschulden had. Giërmo B. rekende een Kia contant af, boekte een ticket naar Suriname waar hij grond wilde gaan kopen en gaf zijn kinderen forse geldbedragen cadeau. In de woning van Moreno B. werd een bon gevonden voor de aankoop van sieraden ter waarde van 3000 euro, afgerekend twee dagen na de moord. \n\nDe alibi’s van beide mannen zijn niet sluitend, zegt de rechtbank. Bovendien werd hun dna gevonden in de auto’s die zijn gebruikt bij de voorverkenningen en bij de moord. Aan zowel de binnen- als de buitenkant van een achterportier van de Opel Combo die bij de moord werd gebruikt, zat bovendien bloed van Derk Wiersum. Vermoedelijk afkomstig van de handen van de schutter. \n\nDe alternatieve scenario’s die de verdediging schetste, zoals een uit de hand gelopen overval waarbij het ging om de Rolex van het slachtoffer, wees de rechtbank als ongeloofwaardig terzijde. Moreno B. en Giërmo B. beriepen zich de hele zaak op hun zwijgrecht. Dat recht hebben ze, maar door bewijs dat schreeuwt om een verklaring onweersproken te laten, namen ze wel het risico dat de rechtbank dat in hun nadeel zou meewegen. \n\nGeweldsdelicten\n\nDe rechtbank ziet ook gevaar voor herhaling. „Eerdere veroordelingen voor geweldsdelicten hebben Moreno B. en Giërmo B. er niet van kunnen weerhouden de moord te plegen.” Ook hoopt de rechtbank dat er van het vonnis een waarschuwing uitgaat naar anderen die mogelijk van plan zijn om voor geldelijk gewin een huurmoord te plegen. \n\nAdvocaat Gerald Roethof van Moreno B. noemt het vonnis „te kort door de bocht.” De rechtbank is in zijn ogen te makkelijk tot een bewezenverklaring gekomen, terwijl niet valt vast te stellen dat Moreno B. de enige gebruiker van een telefoon was die met de Opel Combo meereisde tijdens voorverkenningen en het moment van de moord. \n\nOok wijst Roethof erop dat niet alleen het dna van de twee mannen in de Opel Combo werd aangetroffen, maar van nog twintig andere mensen. De advocaat hekelt de signaalfunctie in de richting van andere potentiële moordenaars die de rechtbank noemde. „Dan ga je mee in emoties en zie je makkelijk dingen over het hoofd.” \n\nAdvocate Natacha Harlequin, die advocaat Jacques Taekema waarnam, zei dat eerst het hele vonnis grondig zal worden bestudeerd en besproken met Giërmo B. Ze hebben twee weken om in hoger beroep te gaan.\n\n’Strafverzwarend dat Wiersum dienaar \n\nwas van rechtstaat’","intensity":0,"negativity":1,"cluster_id":47,"similar_texts":"text686"},{"id":"114","publisher":"De Telegraaf","date":"2021-10-13","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/35723b87c0001c90a471abb27abc857b/web/OPS/cciobjects.json&hash=eb6ec834c13964052060#/pages/29","title":"woensdag","text":"woensdag\n\ntelesport\n\npagina w2\n\nvrouw\n\npagina w8\n\nweer\n\npagina w10\n\npuzzel\n\npagina w11\n\ncultuur\n\npagina w12\n\ntelevisie\n\npagina W14\n\nFOTO ’s ANP","intensity":0,"negativity":0,"cluster_id":48,"similar_texts":"text511"},{"id":"115","publisher":"De Telegraaf","date":"2021-10-12","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/5448a9027989e54720aca2e944d0522e/web/OPS/cciobjects.json&hash=4e05dd99156b6533437c#/pages/26","title":"Zakenvrouw keek op tegen voorgangsters","text":"Zakenvrouw keek op tegen voorgangsters\n\nMarinka Nooteboom staat als vijfde generatie aan de top van Nooteboom.\n\nDe jury met (v.l.n.r.) Bob Bron, voorzitter Annemarie Jorritsma, Zakenvrouw 2019 Mireille Kapteijn, Corinne Wortmann-Kool en de helaas begin dit jaar overleden VNO-NCW-voorman Hans de Boer. \n\n❮❯\n\nDe directeur van trailer-producent Koninklijke Nooteboom Groep Marinka Nooteboom (49) is sinds gisteravond Zakenvrouw van het Jaar 2021. \n\nHet is de meest prestigieuze eretitel in het Nederlandse bedrijfsleven voor een topvrouw. Nooteboom is marktleider in de verkoop en bouw van trailers voor speciaal vervoer, zoals het transport van windmolens.\n\nOp de kop af 140 jaar na de oprichting werd de 39e Prix Veuve Cliquot uitgereikt aan Marinka Nooteboom in het Hallencomplex in Amsterdam. Voor de Zakenvrouw gaat hiermee een lang gekoesterde droom in vervulling. In haar speech onthulde Marinka dat ze als studente opkeek tegen de sterke zakenvrouwen die er met de gezaghebbende prijs en de bijbehorende titel vandoor gingen. Dat ze zoveel jaar later zelf op het podium zou staan, kon ze toen nog niet bedenken.\n\nTien jaar geleden maakte de toenmalig bankier Nooteboom de onverwachte overstap naar het familiebedrijf.\n\nDurf\n\nZe was al lid van de raad van commissarissen toen ze als telg van de vijfde generatie het roer overnam van haar vader en ooms. Dat getuigde van durf, want op dat moment verkeerde de onderneming in een crisis. \n\nIn 2015 werd het bedrijf getroffen door een brand in de spuiterij. Door corona daalde de omzet met 20 procent. De staalprijs verdubbelde en de toelevering van sommige onderdelen stagneerde. Nooteboom: ,,Al mis je maar één schroefje, dan heb je geen complete trailer.” Maar nog steeds maakt het bedrijf winst.\n\nWillem Nooteboom legde in 1881 het fundament van het bedrijf. In zijn smederij onder de rook van Rotterdam werden klepwagens en kranen gebouwd. Nu zijn het reusachtige opleggers die worden ontworpen en gebouwd in de bedrijfshal in Wijchen.\n\nDe nieuwe Zakenvrouw van het Jaar droeg de prijs op aan haar 400 werknemers, haar ouders en aan haar zoon Thijn.","intensity":0,"negativity":0,"cluster_id":32,"similar_texts":"text283"}]
