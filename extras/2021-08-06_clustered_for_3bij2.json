[{"id":"1","publisher":"Algemeen Dagblad","date":"2021-08-06","url":"https://krant.ad.nl/titles/algemeendagblad/7908/publications/25500/articles/1421889/7/5","title":"'Bryan Roy bedreigde Rutte'","text":"Oud-profvoetballer Bryan Roy moet voor de rechter verschijnen omdat hij op sociale media premier Mark Rutte zou hebben bedreigd. De 51-jarige ex-international reageerde bij een tweet van iemand anders met de tekst 'Headshot krijgtie straks'. Begin mei noemde de oud-voetballer minister van Volksgezondheid Hugo de Jonge nog 'nazi'.","intensity":0,"negativity":0,"cluster_id":39,"similar_texts":"text31"},{"id":"2","publisher":"Trouw","date":"2021-08-05","url":"https://krant.trouw.nl/titles/trouw/8321/publications/1320/articles/1421217/18/2","title":"'Echte baas' Van Gaal mag Oranje naar het WK leiden","text":"Al vrij snel na het opstappen van Frank de Boer na het EK werd duidelijk dat Louis van Gaal hem zou opvolgen. De KNVB zocht een Nederlandse coach en 'een echte baas'. Het was een publiek geheim dat Van Gaal de klus ook voor een derde keer wel ambieerde. De ervaren trainer, die zondag 70 jaar wordt, stelde de afgelopen weken zijn staf samen. Ook sprak hij al met diverse internationals. Zijn opdracht: het Nederlands elftal leiden naar het WK voetbal eind 2022 in Qatar en daar zo goed mogelijk presteren.  \n  \nHet dienstverband van Van Gaal en zijn drie assistenten loopt tot en met dat WK. Drie belangrijke kwalificatiewedstrijden staan begin september al op het programma. Het wordt interessant om te zien welke spelers Van Gaal wel en welke hij niet selecteert. Hij omschreef Oranje na het debacle op het EK nog als 'een veredeld stelletje sterren'. Op zondag 15 augustus maakt hij zijn voorlopige selectie bekend, op 27 augustus wordt bekend wie er afvallen.  \n  \n\"Het Nederlands voetbal is mij altijd aan het hart gegaan en het bondscoachschap is in mijn ogen een sleutelpositie voor het verder brengen van ons voetbal. Bovendien beschouw ik het als een eer het Nederlands elftal te coachen\", liet Van Gaal gisteren weten op de website van de KNVB. \"Er is weinig tijd tot de eerstvolgende kwalificatiewedstrijden, die direct cruciaal zijn voor deelname aan het WK. De focus gaat daarom meteen voor 100 procent op de spelers en de aanpak. Daarvoor ben ik tenslotte aangesteld.\"  \n  \nDanny Blind (60) wordt opnieuw zijn rechterhand. Om de schijn van belangenverstrengeling te vermijden, treedt Blind tijdelijk terug uit de raad van commissarissen bij Ajax. Het duo werkte in het verleden bij Ajax (als speler-trainer) en bij het Nederlandse elftal samen.  \n  \nHenk Fraser wordt ook assistent. Fraser gaat zijn werk bij Sparta combineren met Oranje. \"Een mooi compliment voor Henk en voor het werk dat hij de afgelopen jaren met Sparta geleverd heeft, daar zijn we best trots op\", was de reactie van technisch directeur Henk van Stee van Sparta. Frans Hoek wordt keeperstrainer, zoals hij dat onder Van Gaal ook was bij Ajax, Barcelona, Bayern München, Manchester United en het Nederlands elftal.  \n  \nVolgens Nico-Jan Hoogma, directeur topvoetbal bij de KNVB, is om diverse redenen voor Van Gaal gekozen. Hij wees onder meer op de 'minimale voorbereidingsperiode'. \"Met het oog op deze klus zochten we een coach met uitzonderlijke kwaliteiten, die bovendien snel kan anticiperen en voor wie het bondscoachschap geen geheimen kent. Met zijn ervaring en staat van dienst op het allerhoogste niveau hebben we in onze ogen met Louis van Gaal díe coach in huis\", liet Hoogma gisteren weten. \"Wij zijn blij dat Louis deze klus op zich neemt.\"  \n  \nVan Gaal was tussen 2000 en 2002 en tussen 2012 en 2014 ook bondscoach. Tijdens zijn eerste termijn slaagde hij er niet in Oranje naar de mondiale eindronde in Zuid-Korea/ Japan te loodsen. In 2014 werd Oranje derde op het WK in Brazilië.  \n  \nIn kwalificatiegroep G voor het WK in Qatar staat Nederland momenteel met zes punten uit drie wedstrijden op de tweede plaats, één punt achter koploper Turkije. Nederland speelt op 1 september tegen Noorwegen in Oslo, waarna wedstrijden tegen Montenegro (Eindhoven, 4 september) en Turkije (Amsterdam, 7 september) volgen.","intensity":0,"negativity":2,"cluster_id":49,"similar_texts":"text685"},{"id":"3","publisher":"Trouw","date":"2021-08-06","url":"https://krant.trouw.nl/titles/trouw/8321/publications/1321/articles/1421891/11/1","title":"'Gestolen generatie' door Australië gecompenseerd","text":"Aboriginals en bewoners van de Straat Torres-eilanden die als kind de vorige eeuw gedwongen zijn weggehaald bij hun ouders worden gecompenseerd. Ze krijgen een schadevergoeding van 75.000 Australische dollar (47.000 euro) per persoon. In totaal is er zo'n 237 miljoen euro uitgetrokken voor de herstelbetalingen.  \n  \nAboriginals en Straat Torres-eilanders behoren tot de inheemse bevolking van Australië. Tussen 1910 en 1970 zijn meer dan 100.000 kinderen bij hun families weggehaald en bij witte gezinnen in huis geplaatst, zodat ze zouden assimileren. Deze kinderen worden de 'gestolen generaties' genoemd. Bijna 25 jaar geleden verscheen er al een overheidsonderzoek waarin geadviseerd werd om de gestolen generaties te compenseren.\n\nNiet voor nabestaanden\n\nDe compensatie is alleen voor slachtoffers die nu nog in leven zijn, niet voor de nabestaanden. Ook is deze compensatie onderdeel van een veel groter pakket aan maatregelen waar 1,1 miljard Australische dollar (bijna 700 miljoen euro) mee gemoeid is. Zo kunnen inheemse personen ook geld krijgen voor psychologische hulp, hun verhaal vertrouwelijk vertellen aan een overheidsfunctionaris en excuses krijgen in een gesprek of op schrift.  \n  \nDe Australische premier Scott Morrison zegt dat de compensatie een erkenning is van de schade die is veroorzaakt door de gedwongen verwijdering van kinderen uit hun gezinnen. \"Dit is de langverwachte stap om het verband te erkennen tussen genezing, waardigheid en de gezondheid en het welzijn van de leden van de gestolen generaties en hun familie en hun gemeenschappen. Om formeel niet alleen te zeggen dat we heel veel spijt hebben van wat er is gebeurd, maar dat we ook de verantwoordelijkheid ervoor zullen nemen.\"  \n  \nPat Turner, zelf Aboriginal en lid van de Senior Advisory Group, die de Australische regering advies geeft over de opzet van Indigenous voice to government, een groep die de overheid moet gaan adviseren over inheemse kwesties, zegt over de compensatie: \"Dit kan nooit het opgroeien met je familie vervangen. Ik hoop dat dit verlichting biedt voor de gestolen generaties.\"  \n  \nDit is het eerste pakket waarbij direct financiële compensatie wordt gegeven. Er waren in het verleden ook andere hulpprogramma's. De Australische overheid heeft in 2008 excuses aangeboden voor het leed dat de inheemse bevolking van Australië is aangedaan. De overheid is toen ook de campagne Closing the Gap (sluit het gat) gestart, waar ook dit pakket met financiële compensatie onderdeel van is.  \n  \nEr is op meerdere manieren een 'gat' tussen de inheemse bevolking van Australië en de niet-inheemse bevolking, op sociaal-economisch gebied maar ook qua gezondheidszorg. Zo heeft de inheemse bevolking een lagere levensverwachting, hogere kindersterfte, lagere geletterdheid en een hogere werkloosheid.","intensity":0,"negativity":0,"cluster_id":36,"similar_texts":"text298"},{"id":"4","publisher":"Algemeen Dagblad","date":"2021-08-05","url":"https://krant.ad.nl/titles/algemeendagblad/7908/publications/25481/articles/1421216/36/1","title":"'Goud verliezen, dat bestaat niet'","text":"### Van Rouwendaal moet vijf jaar na triomf in Rio genoegen nemen met zilver - en dat kost haar geen enkele moeite\n\nNee, titelverdediger Sharon van Rouwendaal (27) wilde er na haar tweede plaats op de 10 kilometer niets van weten dat ze het goud had verloren. ,,Goud verliezen bestaat niet. Die gouden plak ligt gewoon thuis op mijn nachtkastje\", zei de olympisch kampioene van 2016 met een grote glimlach. ,,Deze zilveren medaille voelt voor mij als goud. Ik heb vandaag mijn beste openwaterrace ooit gezwommen, onder moeilijke omstandigheden\", doelde ze op het ongekend warme water (29,5 graden). ,,Tactisch gezien had ik het niet beter kunnen doen\", vertelde Van Rouwendaal in de brandende Japanse zon, terwijl ze de medaille stevig in haar handen hield.  \n  \nMet twee podiumplaatsen op de Olympische Spelen heeft de marathonzwemster uit Soest geschiedenis geschreven. Nooit eerder veroverde een vrouw twee olympische medailles op de 10 kilometer in het open water, de discipline die sinds 2008 olympisch is. Bij de mannen ging alleen de Duitser Thomas Lurz haar voor met brons (2008) en zilver (2012).\n\nOchtendgloren\n\nAls regerend olympisch kampioene dook Van Rouwendaal bij het ochtendgloren - Japanse tijd 6.30 uur - de Baai van Tokio in. Aan de voet van de Rainbow Bridge hadden de 25 openwaterzwemsters geen oog voor de idyllische omgeving van het Odaiba Marine Park. Wel waren 24 paar ogen gericht op één persoon, met nummer 10 op de badmuts: Sharon van Rouwendaal.  \n  \n,,Ja, ik was de topfavoriete, ze keken allemaal naar mij\", blikte de zwemster na de medailleceremonie terug. ,,Ik moest met een ander plan komen dan in Rio, waar ik na een lange solo won. Wegzwemmen was met deze hitte sowieso geen optie, want dan ga je dood. In het begin dacht ik alleen maar: rustig blijven, rustig blijven. En ik wist ook: ik ben zo sterk. Als het op een sprint aankomt, kan ik iedereen verslaan\", stelde Van Rouwendaal, die het afgelopen jaar onder haar nieuwe coach Bernd Berkhahn in Duitsland veel heeft geïnvesteerd in haar eindsprint.  \n  \nIn de laatste ronde van 1,43 kilometer was Van Rouwendaal opgerukt naar de derde plek achter de Duitse Leonie Beck en Ana Marcela Cunha uit Brazilië. Met nog een paar honderd meter te gaan was het wachten op de ultieme versnelling van Van Rouwendaal, maar die bleef uit. Cunha hield het tempo hoog en de vijfvoudig wereldkampioene ging recht op het goud af (1.59,30.8). De Nederlandse titelverdedigster miste in de eindfase de echte power en tikte na bijna twee uur zwemmen 0,9 seconde later aan (1.59,31.7). Onder toeziend oog van chef de mission Pieter van den Hoogenband bleef Van Rouwendaal de Australische Kareena Lee met acht tienden wel nipt voor.\n\nTactisch slim\n\n,,Door de hitte kon ik op het einde niet meer aanzetten\", vertelde Van Rouwendaal. ,,Cunha was vandaag echt de sterkste en ik ben superblij met zilver. Vooral omdat ik heb laten zien dat ik ook tactisch slim kan zwemmen. Eigenlijk kan ik nu alles: ik kan soleren zoals in Rio, ik kan sprinten en ik kan afwachten. Voor mijn gevoel ben ik nu een echte openwaterzwemster geworden. In 2016 was ik nog een zwembadzwemster die in het open water één plan had: hard wegzwemmen.\"  \n  \nVan Rouwendaal ziet in haar zilveren olympische medaille de bevestiging dat ze vorig jaar de juiste keuze had gemaakt door haar trainingsbasis in Frankrijk na zeven jaar te verruilen voor Duitsland. Van het openluchtzwembad in Montpellier naar het binnenbad van Maagdenburg. Van de excentrieke Franse 'zwembeul' Philippe Lucas naar de Duitser Berkhahn, die bekendstaat om zijn wetenschappelijke benadering van de zwemsport. Hard en veel zwemmen doet Van Rouwendaal nog steeds, maar nu wel meer gedoseerd, waardoor ze geen last meer heeft van haar schouderblessure.  \n  \nBerkhahn toonde zich 'super stolz' op zijn Nederlandse zwemster. Na een mooie omhelzing op het platform vlak bij het erepodium zei hij: ,,Sehr gut gemacht.'' Hierna loopt Van Rouwendaal naar haar oude coach Lucas en geeft de man die in zijn blote bast rondloopt een knuffel. ,,De zeven jaar van onze samenwerking zitten ook in deze medaille'', zegt ze. ,,Merci Philippe.'' Lucas glimlacht: ,,Gefeliciteerd. Jij bent een kampioen.''","intensity":0,"negativity":1,"cluster_id":18,"similar_texts":"text86"},{"id":"5","publisher":"Algemeen Dagblad","date":"2021-08-06","url":"https://krant.ad.nl/titles/algemeendagblad/7908/publications/25500/articles/1421889/3/1","title":"'Peter R. de Vries had er zo geen zin meer in'","text":"### Gesprekken over beveiliging De Vries verliepen zeer stroef\n\nOnno de Jong en Peter Schouten, de advocaten van kroongetuige Nabil B., liggen hopeloos overhoop met minister Grapperhaus van Justitie over het onderzoek naar de beveiliging van Peter R. de Vries. Een gesprek tussen de advocaten en de secretaris-generaal van het ministerie heeft de partijen geen stap dichter bij elkaar gebracht.  \n  \nDe Jong en Schouten willen dat een onafhankelijke voorzitter het onderzoek leidt. Bovendien moeten in datzelfde onderzoek ook de moorden op de broer van Nabil B. en advocaat Derk Wiersum worden meegenomen. Maar het ministerie voelt daar niets voor: Grapperhaus houdt vast aan Tjibbe Joustra, de oud-NCTV-topman (Nationaal Coördinator Terrorismebestrijding en Veiligheid) als voorzitter van de onderzoekscommissie.  \n  \nDe Jong en Schouten vinden dat Joustra geen onafhankelijk onderzoek kan doen omdat de NCTV medeverantwoordelijk was voor de beveiliging van De Vries.  \n  \nIn een persconferentie haalden de advocaten gisteren hard uit naar Grapperhaus, het Openbaar Ministerie (OM) en de NCTV. ,,Er werd onvoldoende naar ons geluisterd'', zei Schouten, die nu net als De Jong strenge persoonsbeveiliging heeft. ,,Zelfs tot op de dag van vandaag, na de dood van Peter, is het allemaal nog steeds onvoldoende.'' Zo zouden andere betrokkenen in het Marengoproces - waarin Nabil B. kroongetuige is - nog altijd niet op voldoende steun kunnen rekenen.  \n  \nSchouten klapte uit de school over eerdere gesprekken tussen Peter R. de Vries en het OM over zijn beveiliging. ,,Bij deze gesprekken is een nare sfeer ontstaan'', aldus de advocaat. ,,Wij zijn ervan overtuigd dat Peter weinig zin had om te praten over zijn beveiliging omdat er zo vervelend werd gereageerd. Er was veel animositeit, omdat wij heel erg kritisch waren.''  \n  \nSchouten haalde een gesprek aan met een hoofdofficier die over de beveiliging ging. ,,Ik somde een heel lijstje op met zaken die niet goed zijn gelopen. Daarop zei die hoofdofficier tegen mij: 'Misschien moet jij even naar een psycholoog'. Daarop antwoordde ik: Nou, ga jij dan ook naar een psycholoog dan zien we aan het eind wie van de twee gekker is. Die sfeer zit dus heel erg in de onderhandelingen'', aldus Schouten. ,,Dat heeft er uiteindelijk ook toe geleid dat Peter zoiets had van: daar heb ik geen interesse meer in, om met die mensen om tafel te zitten.''  \n  \nSchouten bevestigde dat het Peter R. de Vries zélf was die geen persoonsbeveiliging wilde. ,,Maar Peter voerde wel gesprekken met een veiligheidsexpert van het parket Midden-Nederland over het soort beveiliging dat wel kon worden aangeboden.'' Of die gesprekken ergens toe hebben geleid, is onduidelijk. Wel zou De Vries hebben gezien dat zijn kantoor in de gaten werd gehouden door de politie.\n\nSignalen\n\nHet advocatenduo vindt dat niet duidelijk is wie nou precies verantwoordelijk is voor de beveiliging van bedreigde personen in het Marengoproces. Schouten: ,,De reactie van de overheid na de moordaanslag op Peter was: 'Oef, dat was een slechte dag'. Terwijl er iemand dood is. Wij zien het veel meer als: al die tijd blijven jullie signalen negeren en is er niemand die aangewezen kan worden als degene die dit niet goed heeft uitgevoerd. Er wordt heel veel onduidelijk gecommuniceerd.''  \n  \nHet ministerie van Justitie en Veiligheid laat weten er 'alle vertrouwen' in te hebben dat het huidige onderzoek naar de beveiliging van De Vries 'onafhankelijk en kritisch' gaat verlopen. Komend najaar moeten de resultaten bekend zijn, zo verwacht het ministerie.","intensity":0,"negativity":0,"cluster_id":46,"similar_texts":"text398"},{"id":"6","publisher":"Algemeen Dagblad","date":"2021-08-05","url":"https://krant.ad.nl/titles/algemeendagblad/7908/publications/25481/articles/1421216/32/1","title":"'Spits? Ik dacht: even zien'","text":"### Felice Albers, van middenvelder tot goaltjesdief, gaat voor goud op de Spelen\n\nAls een stuiterbal komt Felice Albers na de gewonnen halve finale tegen Groot-Brittannië (5-1) van het veld. De euforie en adrenaline van een finaleplaats (tegen Argentinië, morgen om 12.00 uur), twee ragfijne spitsengoals en een gevoelstemperatuur van 42 graden maken dat ze overloopt van energie. ,,Maakt niet uit, maakt niet uit\", roept ze als ze nog vijf minuutjes langer in de brandende zon moet staan voor de pers.  \n  \nZe praat in de zesde versnelling, Albers. Eerst over de wedstrijd. ,,Logisch dat het even aftasten was in het eerste kwart. Dat heb je altijd in een halve finale\", zegt ze alsof ze er al tien heeft gespeeld. Dan over haar doelpunten, zes stuks inmiddels: ,,Weet je wat het is? Ik ben hierheen gekomen, superontspannen, om te genieten. Dat betaalt zich uit. Ik sta er heel rustig in. Niet elk meisje maakt dit mee. Ik moet mezelf af en toe in de spiegel aankijken. Wat gebeurt hier allemaal? Het is best bijzonder, zou je kunnen zeggen.\"  \n  \nDe avond voor de halve finale had ze met bondscoach Alyson Annan nog video's teruggekeken. Na een paar wedstrijden zonder doelpunten zat het Albers toch niet helemaal lekker. ,,Ik baalde daarvan. Je bent er in die cirkel wel om goals te maken. Maar internationaal hockey is toch een ander niveautje. Je moet zoveel mogelijk ruimte maken voor jezelf. Dus we keken naar mijn cirkelpenetraties en hoe ik nog beter in scoringspositie kan komen. Alyson zei: 'Maak gewoon een keer een in-uitje', dat is naar de ene kant bewegen en dan aan de andere kant vrijkomen. Precies dat lukte vandaag bij mijn tweede goal, echt heel grappig. Alyson voorspelde al dat ze er vandaag in zouden vliegen.\"\n\nNeusje voor de goal\n\nHet was Annan die haar nog maar kort geleden bij Oranje haalde en in de spits posteerde. Na zeventien interlands staat Albers al op dertien doelpunten. Bij haar club Amsterdam speelt Albers al jaren op het middenveld. Dat is bij het Nederlands elftal ijzersterk bezet, maar los daarvan herkende de bondscoach een neusje voor de goal. Op de EK in Amstelveen ging dat in juni al goed, toch was haar selectie voor Tokio enigszins verrassend. Maar wat pakt dat goed uit deze weken. De speelster die Naomi van As altijd als voorbeeld had, doet soms aan haar denken, ook al hebben ze niet dezelfde positie.  \n  \n,,Ik wist wel dat ik scorend vermogen had, maar toen Alyson zei dat ik goed zou kunnen zijn als spits, dacht ik: hmm, even zien. We zijn er de afgelopen periode veel mee bezig geweest. Ik moet zorgen dat ik goed in positie sta, die ballen komen wel met alle kwaliteit in ons team. En ik leg mezelf geen druk op dat ik móét scoren. Dus deze positie bevalt me wel. Goals maken is toch het leukst, daarna juichen met je teamgenoten, fantastisch. Ik zal na de Spelen eens met Robert Tigges bellen (coach van Amsterdam, red.), vragen of hij mijn statistieken heeft gezien.\"  \n  \nAlbers komt uit een voetbalfamilie, haar vader Guido is een bekende zaakwaarnemer. ,,In het begin zei hij: 'Ga lekker op voetbal'. Maar ik was na een dagje bij het hockey meteen verkocht. En mijn hele familie is het heel erg gaan waarderen. Mijn vader is ook niet mijn manager, ik wilde niet dat hij zó betrokken zou blijven. Dat doet iemand anders, dat is goed voor mij.\"  \n  \nGoed, de tijd zit erop. ,,Mooi jongens\", zegt Albers. Ze stuitert door naar het volgende station, het ijsbad.","intensity":0,"negativity":1,"cluster_id":41,"similar_texts":"text609"},{"id":"7","publisher":"De Volkskrant","date":"2021-08-05","url":"https://krant.volkskrant.nl/titles/volkskrant/7929/publications/1325/articles/1421218/24/1","title":"'Supermens' geniet van het podium","text":"### Reportage - Gewichtheffer Kuworge\n\nGewichtheffen boven 109 kilogram\n\nZes keer betreedt Enzo Kuworge uit Nijmegen woensdagavond het podium in een van de concertzalen van het Tokyo International Forum. Het is voor het eerst sinds 1968, toen de vorig jaar overleden Piet van der Kruk in Mexico negende werd, dat een Nederlander op de Olympische Spelen is vertegenwoordigd in het gewichtheffen.\n\n175 KG\n\n180 KG 180 KG  \n  \nDaar staat hij dan toch, de zoon van een Nederlandse moeder en Ghanese vader. Imposant, ook op afstand, vanaf de tribune: 1,98 lang, 161 kilo zwaar. Hij draagt een zwart tenue en het haar in een man bun, een knotje op het achterhoofd.  \n  \nHij behoort volgens de speaker tot het slag 'superhumans' die hier de grenzen van het mogelijke gaan opzoeken en misschien wel passeren. Kuworge is van de zeven deelnemers in de gewichtsklasse boven de 109 kilogram de jongste: hij is 19. Junior.  \n  \nVorige maand kwalificeerde hij zich na enkele vergeefse missies en onduidelijkheid over de eisen voor de Spelen, toen hij in Tasjkent, Oezbekistan wereldkampioen in zijn leeftijdsklasse werd. Toen konden de keuzeheren ook figuurlijk niet meer om hem heen.  \n  \nDe 175 kilo als aanvangsgewicht kost hem ogenschijnlijk niet al te veel moeite. Haaaaj! Een schreeuw uit de krochten van het lijf, enkele puffen in en uit, en dan zwiert de halter in één beweging de hoogte in. Good lift, is het oordeel. Als er vijf kilo is toegevoegd - 180 is zijn persoonlijk record - beginnen de problemen. Het duurt volgens de jury te lang om vanuit de gehurkte zit omhoog te veren. Een derde poging strandt helemaal voortijdig, hij moet de halter laten vallen. Meedogenloos: No lift. Tegenstanders na hem trekken gewichten tot voorbij 190 kilo. Lasha Talakhadze uit Georgië, 177 kilo, olympisch kampioen, viervoudig wereldkampioen zwaait meteen maar 223 kilo omhoog. Het is een wereldrecord. Dat was al in zijn bezit. Het ziet er meteen sombertjes uit voor Kuworge. Hij staat na het eerste onderdeel laatste.  \n  \nDe schijnwerpers staan deze avond gericht gericht op de sport die al decennia in een kwade reuk staat. Aanwezigheid op de Spelen is niet langer vanzelfsprekend. De aanhoudende dopingschandalen duwen de sport naar de afgrond en olympische anonimiteit in. Tientallen gewichtheffers uit Rusland, China, Turkije, Kazachstan en Armenië zijn medailles kwijtgeraakt nadat ze alsnog positief testten. Er waren bizarre uitwassen, leerde een documentaire, zoals het inzetten van dubbelgangers in Moldavië die schone urinestalen inleverden en Thaise kinderen die al vanaf hun 13de stimulerende middelen kregen toegediend.  \n  \nHet Internationaal Olympisch Comité begint het beu te worden. Voor deze Spelen is het aantal gewichtsklassen al teruggebracht van zeven naar vijf. Waar in Rio in 2016 nog 260 gewichtheffers mochten deelnemen, zijn dat er in Tokio nog 196. In 2024 in Parijs wordt dat aantal teruggebracht naar 120.  \n  \nSchrappen zou een ingrijpende stap zijn. Vanaf de eerste moderne Spelen in 1896 staat gewichtheffen op het prograam. Met een uitbreiding van het arsenaal aan controles, ook buiten de wedstrijden om, wordt getracht het tij te keren, al wordt toegegeven dat zo'n systeem niet in alle landen valt op te tuigen.\n\n225 KG\n\n233 KG\n\n234 KG\n\nNa een snuifje ammoniak uit een flesje achter de coulissen is Kuworge terug voor het onderdeel stoten. Hij laat de halter enkele seconden op de borst rusten en duwt dan de onder de 225 kilo aan schijven doorbuigende staaf de hoogte in.  \n  \nEven later is hij terug, voor 233 kilo. Hij gespt zijn ceintuur om. Maar als hij de halter van de vloer tilt, verliest hij de controle en het evenwicht. Hij tuimelt achterover op het zitvlak. No lift. Hij schrijft het later toen aan afkoeling. Het duurt te lang voordat hij weer het podium op mag. Met één kilo erbij lukt het hem wel, al trillen de gestrekte armen van de inspanning. De jury heeft even beraad nodig, maar oordeelt dat de poging geldig is. Kuworge zwaait vanuit de deuropening naast het podium naar de tribune. De 234 kilo is een persoonlijk record. Achter zijn naam staat nu een totaal van 409 kilo. Hij is van de laatste plek af. De Tsjech Jiri Orsag heeft in het stoten drie vergeefse beurten op zijn naam staan.  \n  \nDe Georgiër Talakhadze verbreekt twee keer het olympisch record en zet dan ook mondiaal nieuwe maatstaven. Nadat The Final Countdown van Europe is weggestorven, klinkt er gebrom en gezucht vanaf het podium. Hij stoot 265 en komt uit op een totaal van 488 kilo.  \n  \nKuworge zegt na afloop dat er meer in had gezeten dan een zesde plaats. Hij had zelfs stilletjes op een medaille gehoopt, nadat een Algerijn positief testte op covid en een Braziliaan op 'iets anders'. Het ging volgens hem mis in het trekken, de vorm van de dag was er gewoon niet, hij kreeg zijn armen niet op slot. Hij is uiteindelijk 'supertrots' dat hij op de Spelen heeft gestaan. Hij kijkt al uit naar Parijs, drie jaar verder, dan heeft hij een schat meer aan ervaring.  \n  \nHoudt hij rekening mee met het verdwijnen van de sport op het olympisch toneel? 'Ik moet zeggen dat ik er wel aan heb gedacht in de aanloop hier naar toe. Wat me geruststelt is dat er meer andere landen meedoen voor het podium, zoals Groot-Brittannië, België en nu ik op een zesde plaats. Het zijn niet alleen meer Russen of Georgiërs. Het is aan het veranderen. Ik hoop dat het IOC dat ook ziet.'","intensity":0,"negativity":0,"cluster_id":63,"similar_texts":"text88"},{"id":"8","publisher":"Trouw","date":"2021-08-05","url":"https://krant.trouw.nl/titles/trouw/8321/publications/1320/articles/1421217/18/1","title":"'Supermensen voor wie grenzen niet bestaan'","text":"De speaker warmt de lege zaal alvast op. \"Aanschouw de supermensen voor wie grenzen niet bestaan!\" Voor het eerst sinds 1968 doet er een Nederlander mee aan het gewichtheffen op de Olympische Spelen. In een concertzaal van het Tokyo International Forum stapt Enzo Kuworge, 19 jaar oud en 161 kilogram zwaar, het podium op. Hij buigt voor de jury, slaakt een oerkreet en 'trekt' 175 kilo. Eitje.  \n  \nGewichtheffen is een van de oerolympische sporten. Sinds 1896 worden er al medailles voor uitgereikt. Maar de sport staat ter discussie vanwege dopinggevallen. Het Internationaal Olympisch Comité heeft het aantal gewichtsklassen en startplaatsen teruggeschroefd. Gelukkig voor Kuworge is zijn klasse (boven de 109 kilo) niet geschrapt. \"Ik hoop dat ze bij het IOC zien dat er niet meer alleen Russen of Georgiërs meedoen. Ik ben daar een voorbeeld van.\"  \n  \nOm misverstanden uit de wereld te helpen: gewichtheffen vereist meer dan alleen maar brute kracht. De techniek is heel belangrijk, benadrukt Kuworge. Als je een centimeter te ver van je af tilt, kan de poging al mislukken.  \n  \nDe finale bestaat uit twee onderdelen. Bij trekken moet het gewicht in één beweging boven het hoofd worden getild, waarna drie juryleden beslissen of dat vloeiend gebeurde en of de benen en armen helemaal gestrekt zijn aan het eind. Iedereen heeft drie pogingen.  \n  \nKuworge slaagt er niet in om de stang met 180 kilo omhoog te krijgen. Dat was wel het gewicht dat hij trok toen hij wereldkampioen werd bij de junioren. Hij is de jongste van de zeven finalisten. \"Ervaring is belangrijk in mijn sport. Weten hoe je op één dag alles eruit kan halen.\"  \n  \nIn de coulissen snuift titelverdediger Lasha Talakhadze (27) ondertussen aan een klein flesje met ammoniak, dat voor een adrenalinekick zorgt. Alle deelnemers doen dat vlak voor ze opkomen. Kuworge ook. \"Dat is niet lekker, maar ik doe alles voor mijn prestatie.\" Met 208 kilo verbreekt Talakhadze zijn eigen wereldrecord. De Georgiër slaat een kruisje en krijgt applaus. Zijn achterban, die kennelijk in de zaal mag zitten, schreeuwt hard.  \n  \nBij stoten, het tweede onderdeel van de wedstrijd, rusten de kilo's onderweg naar boven op de schouders. Kuworge, zoon van een Ghanese vader en Nederlandse moeder, weet in zijn derde poging met een ultieme krachtsexplosie 234 kilo de lucht in te krijgen. Hij klapt blij in zijn handen. Dat is hem nog nooit eerder gelukt. Ooit was hij een fanatiek ijshockeyer, maar toen hij in de zomerstop ging fitnessen, raakte hij daaraan verslaafd. Inmiddels heeft zijn bovenbeen een omtrek van 91 centimeter.  \n  \nTalakhadze verbreekt ook zijn wereldrecord stoten, met 265 kilo. En zo wordt de show deze avond toch weer gestolen door een Georgiër. Kuworge eindigt als zesde. Hij is trots dat hij hier heeft gestaan, maar had stiekem toch op meer gehoopt. Ook omdat er een aantal concurrenten wegvielen. \"Een Algerijn testte positief op corona, een Braziliaan testte positief op iets anders.\"  \n  \nOp naar Parijs 2024. Als het IOC ook een beetje meewerkt.","intensity":0,"negativity":0,"cluster_id":63,"similar_texts":"text496"},{"id":"9","publisher":"Algemeen Dagblad","date":"2021-08-05","url":"https://krant.ad.nl/titles/algemeendagblad/7908/publications/25481/articles/1421216/41/1","title":"'We kunnen nog zóveel beter'","text":"### Feyenoord is niet in vorm, maar trainerArne Slot maakt zich geen zorgen conference league derde voorronde\n\nArne Slot heeft zojuist in alle ernst de zinnetjes gezegd die je als Feyenoord-coach hoort te zeggen voorafgaand aan een belangrijke wedstrijd, als op zijn gezicht plots een glimlach doorbreekt. Of trainer zijn van een Nederlandse topclub ook niet gewoon leuk is, wordt hem gevraagd. ,,Natuurlijk is het leuk, hartstikke leuk\", antwoordt hij dan, een etmaal voor het duel met FC Luzern van vanavond. ,,Zie ik eruit alsof ik het níet leuk vind?\"  \n  \nHet ging de laatste maanden over van alles bij Feyenoord. Over Steven Berghuis die, zonder dat Slot hem ooit persoonlijk verwelkomd had, vertrok naar Ajax. Over de onvermijdelijke geldzorgen in de Kuip, alwéér. Over het spel tegen ADO Den Haag, PAOK Saloniki en FC Drita (tweemaal) dat nou niet bepaald opwindend was. Het is, zou je zeggen, niet de zachtst denkbare landing voor een nieuwe coach. Zeker niet voor een coach die met zijn 42 lentes nou nog niet bepaald de levenservaring heeft van Leo Beenhakker. Desondanks maakt Slot in Luzern allerminst de indruk van een nu al gebroken man, zoals Jaap Stam nog niet zo lang geleden in Rotterdam-Zuid.\n\nBegrip\n\n,,Weet je\", zegt Slot in de Swissporarena, die wel iets weg heeft van De Vijverberg en vanavond bevolkt wordt door naar schatting 3000 toeschouwers, ,,de druk is groot bij Feyenoord. En dat móet ook bij een topclub. Maar ik voel vooral heel veel begrip. Van technisch directeur Frank Arnesen, van de supporters; van iedereen eigenlijk. Logisch ook, denk ik. Want we komen natuurlijk wel ergens vandaan, hè. En dan doel ik niet alleen op dit seizoen, maar ook op het voorgaande.\"  \n  \nEn toch laat Slot er geen misverstand over bestaan waarvoor hij en zijn elftal - waarin centrale verdediger Gernot Trauner vanavond officieel debuteert en Leroy Fer vermoedelijk vanaf de bank start - naar regenachtig Zwitserland is afgereisd: Feyenoord moet het hoofdtoernooi van de Conference League bereiken. En dat kan, denkt Slot, ondanks het feit dat de Rotterdamse club nog allerminst overtuigt. ,,Ik ben het met de criticasters eens die vinden dat we tegen FC Drita heel slecht verdedigd hebben, maar ik durf ook te zeggen dat die wedstrijd niet overeenkomt met het beeld dat ik dagelijks op trainingen zie. Geloof me: Feyenoord kan nog zóveel beter, zeker nu Trauner erbij is en Alireza Jahanbakhsh steeds fitter wordt. Dat gaan we tegen Luzern laten zien.\"  \n  \nTegen de Zwitserse club, waar oud-Feyenoorder Jordy Wehrmann onder contract staat, hoopt Slot dat zijn ploeg zich met name in verdedigend opzicht stabieler manifesteert dan de laatste weken het geval was. Aan zijn aanvallende intenties zal hij in elk geval weinig concessies doen. ,,Omdat ik zo eigenwijs ben om te stellen dat je onze tegengoals lang niet allemaal toe kunt schrijven aan het systeem. We zijn gewoon nog in ontwikkeling. We zijn pas zes weken bezig, hè.\"  \n  \nVandaar de energieke en opgewekte indruk die Slot in Luzern maakt. Hij gelooft dat de wedstrijd van vanavond de aanzet is tot een succesvol seizoen. ,,Nee, het gaat nog niet altijd fantastisch. Maar eigenlijk ben ik daar ook blij om\", besluit Slot. Lachend: ,,Want als het in zo'n kort tijdsbestek al fantastisch zou gaan, zou dat betekenen dat het trainersvak wel erg makkelijk zou zijn.\"  \n  \nVermoedelijke opstelling Feyenoord: Bijlow; Pedersen, Trauner, Senesi, Malacia; Toornstra, Til, Kökçü; Jahanbakhsh, Linssen, Sinisterra.","intensity":0,"negativity":0,"cluster_id":3,"similar_texts":"text500"},{"id":"10","publisher":"Algemeen Dagblad","date":"2021-08-06","url":"https://krant.ad.nl/titles/algemeendagblad/7908/publications/25500/articles/1421889/7/1","title":"'Zwangere, denk goed na over je vaccinatie'","text":"### corona complicaties\n\nEen vrouw bij wie de zwangerschap voorspoedig verloopt, het coronavirus krijgt, en dan ineens zo snel achteruitgaat dat ze moet worden beademd. Alle zorgmedewerkers rondom het bed staan volledig onherkenbaar in Covid-19-uitrusting en de zwangere vrouw voelt zich niet goed, maar moet wél bevallen. Bij een keizersnede in deze situatie kunnen moeder, vader en kind niet continu bij elkaar zijn, zoals normaal wel het geval is.  \n  \nDit zag Bloemenkamp afgelopen week wederom gebeuren. Eerder werden er al twee baby's na dertig weken zwangerschap ter wereld gebracht omdat het slecht ging met de moeder door een coronabesmetting, en nu ziet Bloemenkamp het aantal zwangeren met corona weer stijgen. En wat vooral opvalt: de zwangeren zijn niet gevaccineerd. En heus, Bloemenkamp snapt de vaccinatieangst die kan leven onder zwangere vrouwen, zegt ze. \"Ik vind dat vrouwen helemaal zelf moeten bepalen of ze het vaccin wel of niet willen, maar ze moeten wel goed voorgelicht zijn en weten wat de consequenties zijn van níet vaccineren. Als je naar het vaccin kijkt, weten we dat het effectief is, dat het veilig is. En ja, het klopt dat we de langetermijngevolgen niet weten, want die studies zijn er nog niet. Maar vanuit theoretisch oogpunt verwachten we daar geen negatieve gevolgen van. Plus: we weten we ook niet wat de langetermijngevolgen zijn voor een kind dat geboren is terwijl de moeder Covid-19 had.''\n\nOproep\n\nEn daarom wil Bloemenkamp, vanuit de drukke verloskamers in het WKZ, een oproep doen aan alle zwangeren: laat je goed informeren, en haal dat vaccin. Óf leef geïsoleerd en zoek geen contacten op, want die deltavariant maakt je zieker dan de eerdere variant. \"We zien meer longontstekingen en meer kans dat vrouwen op de ic komen. Sowieso heb je als je zwanger bent meer kans op infecties omdat je middenrif hoger staat en je afweersysteem anders geregeld is. Zwanger zijn is topsport; je hart en longen worden zwaarder belast, onder andere omdat je longen minder ruimte krijgen door de groeiende baarmoeder. Bij de deltavariant zien we dat een vrouw plotseling erg ziek wordt, dat het dan beter lijkt te gaan en dat de situatie in een paar uur tijd weer kan verslechteren.''  \n  \nWat Bloemenkamp ook opvalt, is dat het nu een ander type vrouw is dat ziek wordt. \"Over het algemeen bekeken zagen we eerder vrouwen met overgewicht of onderliggende ziektes, oudere vrouwen en vrouwen met een migratie-achtergrond. Nu zien we jonge, slanke, witte vrouwen.''\n\nVaccinatiegraad\n\nHoe hoog de vaccinatiegraad onder zwangeren in Nederland is? Daar is op dit moment weinig over bekend, zegt Bloemenkamp. Wel wordt er een internationale database bijgehouden waarin de in het ziekenhuis opgenomen zwangeren met corona worden geregistreerd. \"In de afgelopen week waren het er hier ineens vier. Uit onderzoek uit het Verenigd Koninkrijk blijkt dat 80 procent van de zwangeren niet is gevaccineerd. Ik verwacht eenzelfde aantal in Nederland; van wat ik hoor van collega's en zie op de polikliniek.''  \n  \nBloemenkamp wil zwangere vrouwen daarom op het hart drukken zich goed te laten informeren, bijvoorbeeld door hun zorgverlener. \"Ik hoop dat ik zwangere vrouwen een stukje geruststelling kan bieden. Weet dat het RIVM, beroepsverenigingen voor gynaecologen en verloskundigen en het ministerie van VWS hier duidelijke informatie over beschikbaar hebben. Weet dat we voorlopig nog niet van corona af zijn. Doe er wat mee. Voor jezelf, én voor je kind.''","intensity":0,"negativity":0,"cluster_id":6,"similar_texts":"text421"},{"id":"11","publisher":"De Telegraaf","date":"2021-08-05","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/963d8bad06655f819aec9c0810c1a002/web/OPS/cciobjects.json&hash=2844f3acf35996b5d3d8#/pages/6","title":"’Een andere kandidaat zag ik niet’","text":"’Een andere kandidaat zag ik niet’\n\nWilly van de Kerkhof (63 interlands)\n\nDe oud-PSV’er juicht de aanstelling van Louis van Gaal van harte toe. „Van Gaal is zeker geen verkeerde. Ik heb er veel vertrouwen in. Louis van Gaal is iemand met gezag, die deze generatie internationals in het gareel kan houden. Ik vind het een goede keuze van de KNVB. Al was er volgens mij ook bijna geen andere keuze mogelijk, want een andere kandidaat zag ik niet.”\n\n„Louis van Gaal is een zeer ervaren coach en natuurlijk is hij – met alle respect – een eigenwijze sodemieter, maar hij heeft bewezen dat zijn aanpak tot succes kan leiden. Ik heb er vertrouwen in, dat we met Van Gaal in Qatar de laatste vier gaan halen. De kwalificatie moet geen probleem zijn ondanks de nederlaag in Turkije. We moeten thuis winnen van Turkije, dan is er niks aan de hand. Ik vind de keuze voor de assistenten ook goed, met name Henk Fraser. Ik zie in hem zelfs een toekomstige bondscoach.”","intensity":0,"negativity":0,"cluster_id":64,"similar_texts":"text68"},{"id":"12","publisher":"De Telegraaf","date":"2021-08-06","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/dd72d70e1567e59bcfa99b354f1914a5/web/OPS/cciobjects.json&hash=9d69ea2098d438996bf1#/pages/6","title":"’Feiten moeten boven water’","text":"’Feiten moeten boven water’\n\nDe advocaten Peter Schouten (l.) en Onno de Jong van kroongetuige Nabil B. tijdens de persconferentie die zij gaven na hun gesprek op het ministerie van Justitie en Veiligheid over het aangekondigde onderzoek naar de moord op misdaadverslaggever Peter R. de Vries (boven).\n\nFoto’s ANP/HH\n\n❮❯\n\nFrustratie advocaten over onderzoek beveiliging Peter R. de Vries\n\ndoor Marcel Vink\n\nDEN HAAG De advocaten van kroongetuige Nabil B. in het Marengo-proces staan lijnrecht tegenover de overheid als het gaat om een onderzoek naar de beveiliging van de neergeschoten en later overleden Peter R. de Vries. Er vielen tijdens een speciaal belegde persconferentie donderdag harde woorden.\n\nDe frustratie en woede was vooral bij Peter Schouten, maar ook bij zijn collega Onno de Jong, zichtbaar en hoorbaar. De raadsmannen eisen een volledig onafhankelijk onderzoek, waarin duidelijk moet worden hoe het kan dat de beveiliging van Peter R. de Vries tekortschoot. Ook de dood van Redouan, de broer van de kroongetuige, en die van advocaat Derk Wiersum, moeten daarin worden meegenomen. „Het Marengo-proces is met bloed doordrenkt”, zei Schouten.\n\nZe willen dat er een volledig onafhankelijk onderzoeksteam wordt aangesteld, terwijl de Staat in een commissie vooralsnog personen wil aanstellen die juist een band met de overheid hebben of hebben gehad. Zo heeft demissionair justitieminister Ferd Grapperhaus het voornemen om Tjibbe Joustra, voormalig Nationaal Coördinator Terrorismebestrijding, aan te stellen als voorzitter van de commissie. De NCTV is verantwoordelijk voor veiligheidszaken in dit soort situaties, zo gaf De Jong aan.\n\n„We zijn wel gehoord, maar niet begrepen”, zei Schouten over het gesprek dat De Jong en hij hadden met secretaris-generaal van het ministerie van Justitie en Veiligheid, Dick Schoof. „De feiten moeten boven water komen, en als er sprake was van falen, moeten de personen die daarvoor verantwoordelijk waren ter verantwoording worden geroepen.”\n\nSchouten refereerde aan een appje dat 1 maart werd gestuurd door een veiligheidsdeskundige. „De tekst die daarin stond, luidde dat de actuele info ’niet leidt tot een ander dreigingsbeeld’ voor ons.” Het was toen al bekend dat er een dodenlijst was opgesteld.\n\nVier maanden later, gaf hij aan, werd Peter R. de Vries neergeschoten, in hartje Amsterdam nadat hij de studio van RTL Boulevard had verlaten en naar zijn auto liep. „We willen weten welke concrete info er was nadat die dodenlijst was verschenen. Of er voldoende aanleiding was om ervan uit te gaan dat ons leven groot gevaar liep.”\n\nDe overheid heeft grote fouten gemaakt, is hun conclusie. „Peter vond het bespottelijk dat hem niet werd verteld op basis van welke informatie hij op die lijst stond”, zei Schouten.\n\nVoorstellen\n\n„Zelfs nu wordt er nog niet naar ons geluisterd.” De voorstellen van het duo zijn nauwelijks gehonoreerd, waardoor er sprake is van een patstelling.\n\nDat Peter R. de Vries geen strikte persoonsbeveiliging wilde, erkende Schouten. „Maar hij voerde wel gesprekken over het soort beveiliging dat hem wel kon worden aangeboden.” De advocaten wilden niet uitspreken dat ze hun medewerking aan het onderzoek staken als er niets met hun eisen wordt gedaan.\n\nHoogleraar\n\nHet ministerie van Justitie en Veiligheid zegt in een reactie dat aan de advocaten is voorgelegd om een door hen gewenste hoogleraar strafrecht aan het onderzoeksteam toe te voegen. Ook benadrukt het ministerie vertrouwen te hebben dat de commissie Joustra hun werk onafhankelijk en kritisch zal verrichten. \n\nDe minister zal over de uitkomsten en aanbevelingen van de commissie verantwoording afleggen aan de Tweede Kamer.\n\n’We zijn gehoord, niet begrepen’","intensity":0,"negativity":0,"cluster_id":46,"similar_texts":"text727"},{"id":"13","publisher":"De Telegraaf","date":"2021-08-05","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/963d8bad06655f819aec9c0810c1a002/web/OPS/cciobjects.json&hash=598cab9cf35ea9e0d1f4#/pages/26-27","title":"’Gaaf hoe ze loopt’","text":"’Gaaf hoe ze loopt’\n\nDalilah Muhammad, Sydney McLaughlin en Femke Bol zorgen voor een prachtige strijd op de 400 meter horden.\n\nFemke Bol neemt nu nog genoegen met een bronzen medaille achter de Amerikaansen Dalilah Muhammad en Sydney McLaughlin, maar zal in de toekomst meer willen.\n\nFOTO’S \n\nRENÉ BOUWMAN\n\n❮❯\n\nFEMKE BOL VERSUS TEAM USA Rivaliteit tussen supertrio op 400 meter horden is veelbelovend\n\nTOKIO De olympische finale van de 400 meter horden was adembenemend en belooft veel moois voor de toekomst. Dit omdat de vriendelijke rivaliteit tussen Femke Bol en haar twee Amerikaanse concurrentes buitengewone proporties kan gaan aannemen. Ze zijn al de drie besten aller tijden op dit onderdeel en nog lang niet klaar. Bol (21) is nu nog tevreden met brons, maar zal in de toekomst meer willen.\n\nDaar zitten ze dan, de drie snelste vrouwen ooit over een rondje op de atletiekbaan met tien hekjes. Zojuist hebben ze in de olympische finale de beste race uit hun leven gelopen en daarom zijn ze tijdens dit internationale perspraatje intens tevreden. Ook de nummer 3, Femke Bol uit Amersfoort, heeft constant een lach op haar gezicht. Net als winnares Sydney McLaughlin en de nummer 2 Dalilah Muhammad verbeterde ze haar persoonlijk record op het belangrijkste moment van dit jaar. Zo doen wereldtoppers dat.\n\nVoor het eerst in anderhalf jaar werd ze verslagen en toch is Bol oprecht blij. Dat is te begrijpen, want ze knabbelde ruim drietienden van haar persoonlijk record af. Er waren nog twee vrouwen sneller, maar Bol is slim genoeg om te snappen dat ze deze twee Amerikaanse rivalen nodig heeft om zelf nog beter te worden. „Wat die meiden doen, is super-inspirerend”, zegt ze over haar rivalen. Over het verbluffende wereldrecord van leeftijdsgenote McLaughlin spreekt ze ook klare taal: „Dat kan ik op dit moment niet. Het is heel gaaf hoe ze loopt.”\n\nBol speelt geen toneel als ze beweert erg blij te zijn met brons, want in al haar frisse spontaniteit is ze zichtbaar de eerlijkheid zelve. „Ik geniet ervan als ik tegen hen mag lopen en het zijn hele aardige meiden. Het is niet, zoals bij de sprint, haat en nijd. Je gunt elkaar goede prestaties en we willen allemaal onze beste race lopen. Ik kan er alleen maar van genieten dat het niveau zo hoog is op ons onderdeel.”\n\nOok Muhammad, de 31-jarige onttroonde olympisch kampioene van Rio de Janeiro, zegt alle vrede te hebben met de uitslag. „Nee, ik voel totaal geen bitterheid omdat ik het goud kwijt ben.” Muhammad vindt het mooi dat de 400 meter horden in haar vaderland nu zoveel aandacht krijgt. „Dat komt door het hoge niveau en de kleine verschillen tussen ons. Elke keer als de mensen kijken, wordt er wel weer een nieuw record gelopen. Trouwens, dat ik nu tweede ben geworden wil niet zeggen dat ik tweede blijf. Dit was niet mijn laatste race.”\n\nDat laatste is goed nieuws. Bol en McLaughlin staan nog aan het begin van hun carrières, maar hoe langer Muhammad haar loopbaan rekt, hoe mooier de finales kunnen worden. Aan de wereldkampioenschappen, volgend jaar in het Amerikaanse Eugene, gaat ze sowieso meedoen. „Maar waarschijnlijk red ik het ook nog wel tot de Spelen van Parijs”, voorspelt Muhammad in Tokio.\n\nDus de namen van de nummers 1 tot en met 3 voor de wereldkampioenschappen en de Olympische Spelen van 2024 kunnen al met potlood worden ingevuld. Alleen de volgorde van binnenkomst zou kunnen veranderen. De Amerikaanse vrouwen zijn nu nog zo’n halve seconde sneller, maar volgens haar coach Laurent Meuwly kan Bol nog veel progressie boeken. „Ik weet zeker dat ze sneller kan dan 52,04. Daar zullen we de komende maanden en jaren aan blijven werken. Femke is jong en alles gaat de goede kant op. Maar ze moet nu ook niet vergeten om te genieten van deze bronzen medaille en het mooie Europese record.”\n\nDe grote vraag is wel of Bol die voortreffelijke McLaughlin ooit kan overtreffen. Zij wordt in Amerika al gezien als de opvolgster van Allyson Felix, die zes gouden olympische medailles won op verschillende loopnummers. Terwijl Bol blij is dat ze slechts vijftien passen tussen iedere horde hoeft te nemen, maakt de beresterke McLaughlin er veertien. „Een perfecte race bestaat niet”, zegt ze na haar wereldrecord. „Er valt altijd wel wat te verbeteren. Hoe vaker we tegen elkaar racen, hoe beter we elkaar maken.”\n\n’Ik kan ervan genieten dat het niveau zo hoog is’","intensity":1,"negativity":0,"cluster_id":15,"similar_texts":"text314"},{"id":"14","publisher":"De Telegraaf","date":"2021-08-06","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/dd72d70e1567e59bcfa99b354f1914a5/web/OPS/cciobjects.json&hash=087b94713e9c53b27922#/pages/2-3","title":"’Giftige cocktail van geweld’","text":"’Giftige cocktail van geweld’\n\nEen herdenking in Den Haag voor de op 6 mei doodgestoken Myron. De 17-jarige werd mogelijk gedood als vergelding voor een ruzie tussen rivaliserende drillrapgroepen. Ook Leon Meijs signaleert grof geweld door bende-oorlogen.\n\nfoto anp/hh\n\nExpert Leon Meijs: „We zien dat tieners onder invloed van drank en drugs steeds gewelddadiger worden.”\n\nfoto APA \n\n❮❯\n\nINTERVIEW\n\nVeiligheidsexpert Leon Meijs waarschuwt voor gevaarlijke trend bij jeugd\n\nNa de gruwelijke dood van Carlo Heuvelman op Mallorca en diverse steekincidenten in ons land, rijst de vraagt of het extreme geweld onder jongeren inmiddels een structureel probleem is. Het aantal jongvolwassenen dat wordt verdacht van een ernstig geweldsdelict blijft toenemen. Veiligheidsexpert Leon Meijs (60) waarschuwt voor een gevaarlijke trend onder jongeren van buitensporig geweld en ondermijning.\n\nJessy Burgers\n\n’Het is echt tijd om in actie te komen’\n\nEen ding staat volgens veiligheidsexpert Leon Meijs als een paal bovenwater: door de reeks geweldsincidenten van de afgelopen weken kun je er niet meer omheen dat er een normvervaging bij bepaalde groepen jongeren aan de gang is. „Of het nou gaat om het exceptionele geweld op Mallorca of de steekpartij in Rotterdam waarbij een 15-jarige om het leven kwam; we zien steeds vaker buitensporig geweld bij de huidige generatie jongeren en dat is heel zorgelijk.” \n\nMeijs werkt, na een carrière van vijftien jaar bij de politie, als veiligheidsexpert op scholen waar zich dreigende situaties voordoen. Door zijn werk komt hij vaak direct in aanraking met jongeren die zich bezighouden met criminaliteit en ondermijning. De geweldsgolf van de afgelopen jaren verbaast hem dan ook niet. „De cijfers liegen er niet om; het aantal minderjarigen dat wordt veroordeeld voor doodslag is volgens het Openbaar Ministerie sinds 2016 gestegen van 29 naar 45 in 2019. Ook het aantal minderjarige daders voor inbraak en overvallen is toegenomen van 533 in 2016 naar 604 in 2019. Het is dus echt tijd om in actie te komen.”\n\nHoe kijkt u aan tegen de geweldsincidenten van afgelopen periode?\n\n„Het is extreem pijnlijk dat jonge mensen zoals Carlo door dit groeiende buitensporige geweld om het leven worden gebracht. Maar het is helaas een trend te noemen. In bepaalde wijken is een wapenwedloop ontstaan waarbij heel veel jongeren een wapen op zak hebben. Zo liet een jongerenwerker uit Dordrecht mij laatst een foto zien van een aantal gasten met kalasjnikovs in hun handen. De harde realiteit is dat drugs en wapens in sommige wijken net zo makkelijk te verkrijgen zijn als koffiemelk.”\n\nWaardoor wordt dat geweld steeds extremer?\n\n„Simpel gezegd is de kans op een zeer gewelddadig incident groot als jongeren uit voorzorg met wapens op straat lopen. Ook zien we dat tieners onder invloed van drank en drugs steeds gewelddadiger worden. Wat verder een rol speelt, is dat de politie en jongerenwerk door bezuinigingen uit de wijken zijn verdreven. Daardoor krijg je Parijse toestanden, waarbij de autoriteiten nauwelijks meer grip hebben op wat er speelt in bepaalde buurten. Gewelddadige groepen kunnen dan geruisloos hun gang gaan.”\n\nIs er een bepaald type jongere dat dit soort buitensporig geweld toepast?\n\n„Vaak zijn het jongeren die in armoede opgroeien en weinig kansen hebben op een beter leven. Zij krijgen als vechtersbaas veel aanzien op het internet en in hun wijk. Daarnaast kunnen ze door ondermijning snel veel geld verdienen. Die gaan echt niet als vakkenvuller aan de slag bij een supermarkt. En dat is zorgelijk, want door het gebrek aan school of werk verliest de maatschappij dit soort jongeren steeds meer uit het oog. In mindere mate zien we ook jongeren uit betere sociale klassen bewust kiezen voor de drugscriminaliteit.”\n\nWelke rol spelen hun ouders? Zouden zij, net als hun kroost, niet keihard moeten worden gestraft voor dit soort incidenten?\n\n„Hoe verleidelijk het ook klinkt, harder straffen heeft mijns inziens geen zin. Dit soort gasten komt in de gevangenis op een soort ’universiteit voor misdrijven’, met allerlei foute types waardoor hun gedrag alleen maar crimineler wordt. De re-integratiemiddelen zijn schaars en weinig jongens komen er dus beter uit. Ook is de opvoeding van minder belang dan de vriendengroep waarin iemand belandt. Ouders schamen zich veelal voor dit soort extreem gedrag en durven geen hulp in te schakelen.”\n\nWat kunnen scholen doen? \n\n„Te veel leraren snappen de leefwereld niet van dit soort jongeren. Ze trekken vaak pas aan de bel als het te laat is. Wel zie ik dat steeds meer scholen dit probleem serieus beginnen te nemen. Maar ik schrik nog altijd als ik de verhalen van leraren hoor. Jongeren worden bedreigd, waardoor ook leraren zich onveilig voelen. Scholen hebben te maken met ’bende-oorlogen’ binnen het gebouw.”\n\nWaar ligt de oplossing?\n\n„Het zal een kwestie van een lange adem worden, vrees ik. De politiek heeft te lang weggekeken, waardoor ik vrees dat bepaalde groepen jongeren helaas al verloren zijn. Die kleine groep veelplegers moet je met repressieve middelen aanpakken. We moeten ons vooral focussen op de jeugd die nog beïnvloedbaar is. Rolmodellen, jongerenwerkers en politieagenten moeten weer de wijk in, want dat is bewezen effectief. Maar dat moet wel snel gaan gebeuren, want de problemen die bepaalde jongeren nu achtervolgen is een giftige cocktail voor buitensporig geweld en zware criminaliteit.”\n\n’In bepaalde wijken is een wapenwedloop ontstaan’","intensity":0,"negativity":1,"cluster_id":58,"similar_texts":"text702"},{"id":"15","publisher":"De Telegraaf","date":"2021-08-05","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/963d8bad06655f819aec9c0810c1a002/web/OPS/cciobjects.json&hash=bf7e0f4b3d5fcd04ce87#/pages/6","title":"’Hij zal zich moeten aanpassen aan de tijd’","text":"’Hij zal zich moeten aanpassen aan de tijd’\n\nRinus Israël (47 interlands)\n\n’IJzeren Rinus’ is blij met de aanstelling van Louis van Gaal als bondscoach. „Ik denk dat het wel een succes gaat worden met Louis van Gaal. Je bent als bondscoach altijd afhankelijk van je materiaal en dit Nederlands elftal heeft gewoon goede spelers, die bij grote clubs spelen. Als die in goede harmonie gaan samenwerken, zie ik wel een mooie toekomst voor Van Gaal bij Oranje. Als je eerlijk bent, dan was Louis van Gaal ook de enige serieuze kandidaat die beschikbaar was. Iemand als Peter Bosz heeft natuurlijk ook goede ideeën over voetbal, maar die zit al bij een club, dus die viel weg. Dat Van Gaal op zijn 69e de enige serieuze kandidaat is, zegt wel iets over het trainersvak in Nederland. Dat is wel spijtig natuurlijk.” \n\nIn zijn eerste periode als bondscoach liep het stuk op een te stringente aanpak van Van Gaal, wiens schoolmeesterhouding niet werd gepruimd door de toenmalige internationals. Israël is daar nu niet bang voor. „Hij zal zich aan moeten passen aan deze tijd. Spelers die voor al die grote clubs spelen, kun je niet als kleine kinderen behandelen, want dat valt dan niet in goede aarde. Maar hij is intelligent genoeg om dat op een goede manier te doen. Ik denk dat we ons zeker gaan plaatsen voor het WK in Qatar.”","intensity":0,"negativity":0,"cluster_id":64,"similar_texts":"text685"},{"id":"16","publisher":"De Telegraaf","date":"2021-08-06","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/dd72d70e1567e59bcfa99b354f1914a5/web/OPS/cciobjects.json&hash=490fae031af495b640fe#/pages/2-3","title":"’Ik dacht nooit dat dit bij ons gezin zou kunnen’","text":"’Ik dacht nooit dat dit bij ons gezin zou kunnen’\n\nOver wat zich precies afspeelde tijdens de fatale nacht op Mallorca is nog veel onduidelijk. foto District8/Owen O’Brien\n\nVader Mallorca-verdachte Sanil B. verbijsterd\n\ndoor Maarten Kolsloot  en  Eddie de Paepe\n\nHilversum De vader van de gearresteerde Sanil B. is verbijsterd dat zijn zoon is opgepakt in de zaak rond de fatale mishandeling op Mallorca. „Wij wisten van niks.”\n\nWoensdagochtend 4 augustus, rond 7 uur, Vogelbuurt Hilversum-Oost. De deurbel gaat. Youness, een vriendelijke man met een donkere baard en donkere ogen, doet open. Politie. Ze komen zijn zoon Sanil arresteren als verdachte van tweevoudige poging tot doodslag op Mallorca. Sanil wordt niet gearresteerd in verband met de dood van de 27-jarige Carlo Heuvelman, maar wel voor twee andere incidenten.\n\nSchopper\n\nVader B. wijst de agenten de weg in de woning waar nog meer gezinsleden liggen te slapen. Hij schat dat de agenten goed een uur in zijn huis zijn. Laptop, telefoon, wat kleding van zijn zoon. Het gaat allemaal mee met de politie. De familie blijft vertwijfeld achter.\n\nYouness had online wel een filmpje gezien van een jongen die op Mallorca op de grond lag. De jongen wordt geschopt door een vaag zichtbare figuur. Wie de man op de grond is, weten we niet. Het zou niet gaan om de later overleden Carlo Heuvelman. In de schopper had Youness zijn zoon Sanil, op vakantie op het eiland, niet herkend.\n\nNu, aan de voordeur, hoort hij een agent vertellen wat als een nachtmerrie voelt: „Misschien is het wel je zoon. We hebben hem herkend.” Zijn oudste zoon gaat mee als verdachte. De vader van Sanil is zichtbaar ontdaan als hij het verhaal later op de dag vertelt. Hoe kon dit gebeuren? \n\nSanil is voetballer, voormalig havoscholier. Iemand die graag met zijn vrienden op de Playstation speelt of lekker chillt. Via school en de voetbalclub kent hij ook meerdere van de Mallorca-gangers. Zijn vader ziet een lieve jongen die altijd lacht, grapjes maakt en klaarstaat voor zijn vrienden. Klaar voor een nieuwe opleiding. Een droom als luchtverkeersleider.\n\nVoetbalclub\n\nSanil gaat op vakantie met twaalf andere jongens. Vader Youness kent ongeveer de helft. Van voetbalclub Olympia ’25 of van het Alberdingk Thijm College. „Topgasten. Ik ken de ouders van sommige jongens ook. Dit zou je nooit van hen verwachten.”\n\nDe groep gaat op vakantie naar Mallorca en zou pas aan het einde van de week terugkomen. Op dinsdag is de beruchte vechtpartij. Op woensdag gaan de jongens volgens vader Youness naar het strand. Een dag later keren ze halsoverkop terug naar Nederland. Sanils vader ziet zijn zoon tot eigen verbazing opeens voor hem staan bij de snackkar die pa runt.\n\nPijn\n\nYouness hoort een verhaal over Mallorca, dat het eiland rood is en dat ze geen zin hadden in een test. Dat lijkt vader B. op het eerste gezicht logisch. Tot later het verhaal opduikt over een groep Gooise jongeren die op het eiland iemand mishandeld zou hebben. Vader stuurt zijn zoon een bericht. Het antwoord doet hem pijn: „Dat was onze groep.” Vader denkt eerst aan een grapje. Hij weet dan nog niet dat zijn zoon mogelijk gevochten heeft, maar vindt het wel tijd om naar de politie te gaan. Dat doet hij naar eigen zeggen de volgende dag. „De politie moet weten wat er aan de hand is en ik heb gezegd: als er vragen zijn, kun je komen. De waarheid komt naar boven.” Carlo Heuvelman leeft dan nog. \n\nVader Youness vraagt zijn zoon wat er nu precies gebeurd is. Het verhaal dat hij hoort is redelijk vaag. Er is gevochten. Het ging snel. Het was donker. In de vertelling die volgt is een jongen uit de groep van Carlo agressief. Iets met spugen en duwen. Feiten waar Sanil niet bij aanwezig zou zijn geweest.\n\nVader B. hoopt op antwoorden. Wie begon? Wie deed wat en wanneer? Youness zegt de afgelopen dagen veel indianenverhalen te hebben gehoord. Over kakkertjes uit het Gooi waar hij zelf doodnormale Hollandse jongens zag. Over vechtersbazen. Over een strakke coördinatie tussen betrokken ouders in een poging hun kroost snel naar Nederland te krijgen, iets waar Youness geen weet van heeft. \n\n„Wij wisten van niks en ik denk dat andere ouders ook niks wisten.” Veel contact met de andere ouderparen heeft hij naar eigen zeggen niet.\n\nAls jongerenwerker hoopt hij andere kinderen juist te behoeden voor waar zijn zoon nu van verdacht wordt. „Tegen die jongeren zeg ik juist: loop weg, zorg dat je geen ellende veroorzaakt voor je ouders.” Hij kent zijn zoon niet als een vechtersbaas.\n\n’Heksenjacht’\n\nDe afgelopen weken voelden als een heksenjacht. De naam van zijn zoon online. De angst die volgde: wat als een gek bij mij thuis aanbelt of mijn gezin iets aandoet? \n\nHij gooit z’n handen in de lucht. „Zeg nooit dat je de beste opvoeding hebt gegeven aan je kinderen, want dat zeiden wij ook. Ik dacht nooit dat dit bij ons gezin zou kunnen. Hoe kan dit?” \n\nVader houdt hoop. Dat de rol van zijn zoon kleiner is dan de politie denkt. „De politie zei dat mijn zoon niks te maken heeft met de dood van Carlo.” Die opvatting komt overeen met wat Sanil zijn vader zou hebben verteld. \n\nVrijdag wordt Sanil voorgeleid. Tot die tijd is het afwachten voor zijn familie.Vader Youness denkt vooral ook aan de ouders van Carlo Heuvelman. Hij vindt het vreselijk wat zij moeten doormaken. „Voor de ouders van Carlo is dit het ergst.” \n\n’Zeg niet dat je de beste opvoeding hebt gegeven, want dat zeiden wij ook’","intensity":0,"negativity":1,"cluster_id":28,"similar_texts":"text446"},{"id":"17","publisher":"De Telegraaf","date":"2021-08-06","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/dd72d70e1567e59bcfa99b354f1914a5/web/OPS/cciobjects.json&hash=74258ab2e563d6832b6b#/pages/12-13","title":"’Long shot’ tegen wapensmokkel uit VS","text":"’Long shot’ tegen wapensmokkel uit VS\n\n’Geen wapens’ staat er op het spandoek van deze Mexicaanse demonstrant.\n\nVan onze redactie buitenland\n\nAmsterdam Het is de omgekeerde wereld: Mexico dat de Verenigde Staten aanvalt over smokkel. Doorgaans bekritiseert Amerika de zuiderbuur vanwege de drugs- en mensensmokkel langs de grens, maar nu vindt Mexico dat het overspoeld wordt met wapens uit het noorden.\n\nIn een unieke rechtszaak daagt Mexico elf Amerikaanse wapenfabrikanten voor de rechter in de VS. De Mexicaanse regering houdt hen verantwoordelijk voor de ongekende en jarenlange geweldsexplosie in haar land. Die wordt veroorzaakt door de drugskartels die een deel van de miljarden die ze verdienen aan de uitvoer van drugs naar de VS, besteden aan de aankoop van wapens in het buurland. Alleen al in 2020 werden 500 agenten gedood door „Amerikaanse vuurwapens.” Geschat wordt dat 70 procent van de moorden in Mexico met wapens uit het buurland wordt gepleegd. \n\nDe afgelopen jaren kwamen tweeënhalf miljoen vuurwapens vanuit de VS de Mexicaanse grens over. In tegenstelling tot Amerika is het relatief moeilijk om een pistool of geweer aan te schaffen in Mexico. \n\nDaarom klaagt de Mexicaanse regering nu Amerikaanse wapenfabrikanten waaronder Smith & Wesson, Beretta USA en Colt aan. Men zet in op een schadevergoeding van zeker tien miljard dollar. Volgens de Mexicanen zijn de ondernemingen verantwoordelijk voor „enorme schade omdat zij actief de onwettige handel van hun wapens naar de Mexicaanse kartels en Mexico faciliteren.” De wapenstroom naar Mexico heeft zelfs een bijnaam: de ijzeren rivier.\n\nDe handelsvereniging van de Amerikaanse wapenindustrie vindt de Mexicaanse argumenten nonsens: „De Mexicaanse regering is verantwoordelijk voor de ongebreidelde misdaad en corruptie binnen haar eigen grenzen.”\n\nHet is de vraag of de rechtszaak zal slagen. De Amerikaanse wet beschermt bedrijven doorgaans goed tegen dit soort aantijgingen. Mexico hoopt op eenzelfde succes dat de ouders van Sandy Hook boekten in hun zaak tegen de wapenindustrie na de dodelijke schietpartij op deze basisschool. Die leverde een schadevergoeding van 33 miljoen dollar op. Desondanks noemt professor Adam Winkler van de rechtenfaculteit van de Universiteit van Californië de Mexicaanse poging met een passende term een „long shot”.","intensity":0,"negativity":0,"cluster_id":56,"similar_texts":"text143"},{"id":"18","publisher":"De Telegraaf","date":"2021-08-06","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/dd72d70e1567e59bcfa99b354f1914a5/web/OPS/cciobjects.json&hash=d5606ca3ee156d9755ee#/pages/10-11","title":"’Wat moeten we nu geloven?’","text":"’Wat moeten we nu geloven?’\n\nSiobhan W. met haar advocaat Mirjam Levy in de rechtbank.\n\nIllustratie Petra Urban \n\n4 jaar geëist tegen jihadbruid \n\ndoor Silvan Schoonhoven\n\nRotterdam Justitie gelooft er niets van dat jihadbruid Siobhan W. uit Den Haag zich helemaal afzijdig hield van terroristische organisatie IS in Syrië en Irak. Het Openbaar Ministerie eist daarom vier jaar celstraf tegen de bekeerlinge, waarvan één jaar voorwaardelijk.\n\nSiobhan W. ondernam een vluchtpoging uit het kalifaat samen met haar vriendin Laura H., Nederlands bekendste jihadbruid. Laura ontsnapte, haar vriendin Siobhan W. niet. Siobhan gaf het uiteindelijk op en bleef tot de laatste snik bij IS, waarna ze in een Koerdisch kamp belandde. Eind vorig jaar kwam ze via Turkije terug naar Nederland. \n\nJustitie gaat ervan uit dat ze ondanks ontkenningen drommels goed wist dat haar eerste man een IS-strijder was en aan welke gruwelen het kalifaat zich schuldig maakte. Ze kreeg geld van IS toen haar echtgenoot sneuvelde, had automatische wapens in huis en verspreidde daar foto’s van. „IS zaaide dood en verderf en pleegde gruwelijke daden”, zegt de officier. „Deze organisatie is een vijand van de vrede en u zat daar vier jaar bij.”\n\nNeonazi\n\nDuidelijk is dat de intelligente Siobhan een vreselijke start kreeg in het leven. Het is een opsomming van ellende: een vechtscheiding, alcoholmisbruik, de ene broer een neonazi en de andere aan de cocaïne, een wietkwekerij in huis, haar moeder ziek en in coma, armoede, stelen, de kinderrechter. Siobhan, als kind volledig aan haar lot overgelaten, leidde ook als jonge vrouw een stuurloos leven. In 2014 bekeerde ze zich in de salafistische Haagse moskee As-Soennah. Met een vriendin keek ze naar extremistische IS-video’s. Na de aanslag op de Charlie Hebdo-redactie in Parijs kreeg ze slaande ruzie thuis over het geloof en vertrok ze uit huis. Binnen enkele weken tijd was ze getrouwd en vertrok ze in 2015 naar Syrië. \n\nEen impulsief besluit, betoogt haar advocate Mirjam Levy. Na aankomst werd ze onaangenaam verrast door de omstandigheden en toen had ze weinig meer te kiezen. „Na drie maanden wilde ze al terug. Toen dat niet lukte, probeerde ze er maar het beste van te maken.”\n\nVolgens justitie probeerde ze inderdaad te vluchten, maar was dat niet omdat ze afstand nam van IS, maar omdat het leven ondraaglijk werd in het instortende kalifaat. „Ze volhardde in de jihad-ideologie en hangt die nog steeds aan.” Ook de rechtbankvoorzitter twijfelt aan haar motieven. „Ik snap het niet. U zegt dat u weg wilde, maar u trouwde daar met de ene man na de andere. En u probeerde een gezin te stichten met kinderen. En u zei dat u achter de IS-ideologie stond. Mevrouw, wat moeten we nou geloven?”\n\nUitspraak over twee weken.\n\n’Ze hangt die ideologie nog steeds aan’","intensity":0,"negativity":0,"cluster_id":8,"similar_texts":"text131"},{"id":"19","publisher":"De Telegraaf","date":"2021-08-06","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/dd72d70e1567e59bcfa99b354f1914a5/web/OPS/cciobjects.json&hash=42061f01e0900b2eb2b0#/pages/44-45","title":"59","text":"59\n\nEen 59-jarige man uit Etten-Leur is aangehouden omdat hij de familie van de vrachtwagenchauffeur die verdacht wordt van het doodrijden van motoragent Arno (47) heeft bedreigd. Hij zou hebben gedreigd het transportbedrijf van de familie uit Melissant in brand te steken en bedreigde ze telefonisch en schriftelijk.","intensity":0,"negativity":0,"cluster_id":32,"similar_texts":"text422"},{"id":"20","publisher":"De Volkskrant","date":"2021-08-05","url":"https://krant.volkskrant.nl/titles/volkskrant/7929/publications/1325/articles/1421218/8/4","title":"Aandeel Philips onder druk na rapportage over beademingsapparatuur door toezichthouder VS","text":"Beademingsapparatuur die Philips onlangs heeft teruggeroepen, kan bij gebruikers leiden tot verwondingen en mogelijk zelfs tot overlijden. Volgens de Amerikaanse toezichthouder zijn er al tientallen incidenten geweest. In juni kondigde Philips de terugroepactie aan: wereldwijd moesten zo'n 3,5 miljoen slaapapneu- en beademingsapparaten van de markt worden gehaald, vooral apparaten met maskers die mensen 's nachts dragen om slaapapneu te voorkomen. Schuimrubber in de apparaten blijkt in een warme of vochtige omgeving af te kunnen brokkelen, waarbij chemische stoffen kunnen vrijkomen. Volgens Philips kan inademen ervan leiden tot gezondheidsproblemen als hoofdpijn en misselijkheid. Maar de Amerikaanse Food and Drug Administration (FDA) acht de gevaren ernstiger. De toezichthouder zet de terugroepactie in de hoogste risicocategorie en heeft 61 incidenten gerapporteerd, met 25 verwondingen tot gevolg. De apparaten zouden nog niet tot sterfgevallen hebben geleid. Philips heeft nu in de VS 16,5 duizend apparaten teruggehaald. Beleggers reageerden geschrokken. Woensdagochtend daalde het aandeel Philips bij de hoofdfondsen op de Amsterdamse beurs.","intensity":0,"negativity":0,"cluster_id":44,"similar_texts":"text345"},{"id":"21","publisher":"Algemeen Dagblad","date":"2021-08-06","url":"https://krant.ad.nl/titles/algemeendagblad/7908/publications/25500/articles/1421889/7/2","title":"Aangifte tegen Willem Engel","text":"De GGD Hollands Midden heeft gisteren aangifte gedaan tegen Willem Engel wegens bedreiging. De voorman van Viruswaarheid riep woensdag via Twitter zijn volgers op foto's te maken van medewerkers van de GGD op vaccinatielocaties. Bij een prikbus in Lekkerkerk werd daaraan gehoor gegeven. Engel zei op Twitter dat hij wilde dat er foto's van de medewerkers worden gemaakt 'voor later'. Het doel zou daarbij zijn om 'als er een misdrijf wordt geconstateerd, de bewijzen voorhanden zijn', aldus Engel. Directe aanleiding voor de aangifte was volgens de woordvoerder een incident bij de prikbus in Lekkerkerk. ,,Onze medewerkers werden van dichtbij benaderd door mensen met camera's. Zij voelden zich bedreigd\", aldus de woordvoerder.","intensity":0,"negativity":0,"cluster_id":66,"similar_texts":"text691"},{"id":"22","publisher":"De Telegraaf","date":"2021-08-05","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/963d8bad06655f819aec9c0810c1a002/web/OPS/cciobjects.json&hash=96ae90ebd1334aa2f6fa#/pages/4-5","title":"Aantal coronapatiënten in ziekenhuizen gedaald","text":"Aantal coronapatiënten in ziekenhuizen gedaald\n\nVoor het eerst in drie weken\n\nZEIST Het aantal coronapatiënten in Nederlandse ziekenhuizen is woensdag voor de eerste keer in drie weken gedaald, blijkt uit cijfers van het Landelijk Coördinatiecentrum Patiënten Spreiding (LCPS). Er liggen nu 662 Covid-patiënten in de hospitaals, 57 minder dan dinsdag.\n\nDrie weken geleden lagen er iets meer dan 200 patiënten met Covid-19, de ziekte die wordt veroorzaakt door het coronavirus, opgenomen. Sindsdien nam dit aantal met de dag toe.\n\nOp de verpleegafdelingen liggen nu 470 patiënten met corona. Dat zijn er 50 minder dan dinsdag. Op de ic’s daalde het aantal ernstig zieke Covid-patiënten met 7 tot 192. Op de verpleegafdelingen kwamen tussen dinsdag en woensdag 57 nieuwe coronapatiënten binnen. Op de ic’s werden 13 mensen binnengebracht.","intensity":0,"negativity":0,"cluster_id":54,"similar_texts":"text515"},{"id":"23","publisher":"De Telegraaf","date":"2021-08-06","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/dd72d70e1567e59bcfa99b354f1914a5/web/OPS/cciobjects.json&hash=813616596e8c855f5e8d#/pages/1","title":"Alarm om jeugdgeweld","text":"Alarm om jeugdgeweld\n\nUTRECHT Buitensporig geweld onder jongeren moet snel worden aangepakt, anders dreigen Parijse toestanden waar autoriteiten nauwelijks meer grip hebben op wat er speelt in bepaalde buurten. \n\nDat zegt veiligheidsexpert Leon Meijs, die bezorgd aanziet hoe de ene na de andere vecht-, steek- en schietpartij ons land opschrikt, vaak met zwaargewonden of doden tot gevolg. „Of het nou gaat om het geweld op Mallorca of de steekpartij in Rotterdam waarbij een 15-jarige om het leven kwam; we zien steeds vaker buitensporig geweld bij jongeren.” \n\nMeijs signaleert dat in bepaalde wijken een wapenwedloop is ontstaan waarmee soms complete bende-oorlogen worden uitgevochten. \n\n’Giftige cocktail’\n\nPAGINA T2","intensity":0,"negativity":0,"cluster_id":58,"similar_texts":"text553"},{"id":"24","publisher":"Algemeen Dagblad","date":"2021-08-06","url":"https://krant.ad.nl/titles/algemeendagblad/7908/publications/25500/articles/1421889/32/1","title":"Alleskunner heeft er weer lol in","text":"### Meerkampster Anouk Vetter op het podium bij de Spelen? Wat in 2019 ondenkbaar leek, is nu werkelijkheid\n\nWanneer Anouk Vetter woensdag na vier onderdelen de tussenstand van de zevenkamp bekijkt, ziet ze haar naam bovenaan staan. ,,Shit!\", denkt de vrouw aan de leiding. ,,Nu komen de verwachtingen.''  \n  \nAls ze donderdag na de afsluitende 800 meter hetzelfde scherm bekijkt, ziet ze de Belgische Nafissatou Thiam bovenaan staan en haar naam pal daaronder, op de tweede plaats. Ze heeft olympisch zilver. Wat ze denkt? Weinig tot niets. Ja, er is een lange knuffel met trainingsmaatje Emma Oosterwegel, die derde is geworden, maar waar bij haar de tranen al in de ogen staan, is Vetter beduusd. Vol ongeloof. Ze lijkt wel in trance, een minuutje of tien, gokt ze, al is tijdsbesef ook niet haar sterkste punt na een zenuwslopende zevenkamp.  \n  \nHet is pas als ze haar vader en coach Ronald in de armen vliegt dat het allemaal een beetje indaalt. Na een Europese titel in 2016 en WK-brons een jaar later staat de 28-jarige atlete nu op het podium van de Spelen, in wat ze met een knipoog haar tweede carrière noemt.\n\nGeknakt\n\nDe 800 meters die ze net heeft gelopen om haar tweede plaats veilig te stellen, vormden nog geen twee jaar terug een veel te hoge drempel. In Doha, op de WK, zag ze als een berg op tegen die twee afsluitende rondes. Er was iets geknakt. Ze trok zich terug. Zonder blessures, zonder fysiek leed, ze wilde gewoon niet meer. Haar toelichting toen: ,,Ik kan het mentaal niet meer opbrengen. Ik ben niet gelukkig.\"  \n  \nNa dat toernooi gaat ze op vakantie naar Sri Lanka, waar ze aan andere reizigers niets over haar bestaan als topsporter vertelt. Dat heeft een duidelijke reden: ze is er goed klaar mee, de manier waarop het al een tijdje gaat. Doorgeschoten kritisch, voor haar gevoel al te lang wonend en trainend op Papendal, tussen dezelfde mensen die ook allemaal het topsportersleven leiden. Er moet meer zijn, denkt ze al een poos, ze wil een breder leven, wonen in een stad als Amsterdam.  \n  \nTwee maanden doet ze niet aan atletiek. Ze zoekt naar oplossingen en verhuist naar de hoofdstad. Ze gooit het roer om, maar pakt óók haar sport weer op. Nog altijd trainend bij vader Ronald. ,,Ik beleef het alleen heel anders nu\", zegt ze, content met de rood-wit-blauwe vlag om haar nek in Tokio. Ze heeft zichzelf opnieuw uitgevonden en daarmee haar carrière verlengd.  \n  \nNiet meer doorslaan dus. De verwachtingen temperen. Dan helpt het niet om aan de leiding te gaan op de Olympische Spelen. Het is misschien wel de reden dat Vetter en haar kamergenoot Oosterwegel vrijwel niet slapen na dag 1 van de zevenkamp. In de ochtend vragen ze aan elkaar hoe het is. Er komt vooral gekreun en gevloek uit hun monden. Stramme spieren, vermoeide hoofden. Het echte 'meerkampgevoel', want de zevenkamp is altijd een tweedaagse slijtageslag. De atleten die het beoefenen, moeten allround zijn en koel blijven: het gaat om stabiel goed presteren.  \n  \nAls aan het begin van dag 2 ook het verspringen naar wens verloopt, weet Vetter dat het moet gebeuren. ,,Shit! Ik móet hier met een medaille weggaan. Ik ben nu zó dichtbij.\" Ze lacht. ,,Ik wilde dit gewoon.\" Speerwerpen, normaal haar beste onderdeel, valt vervolgens flink tegen en vanaf dat moment weet ze dat de Belgische Thiam net als vijf jaar geleden in Rio het goud zal gaan pakken. Daarom noemt Vetter het naderhand ook geen 'droom-meerkamp'. ,,Wél een heel goede. Het zijn twee lange dagen en je ziet dat Emma en ik daar heel goed mee zijn omgegaan.\"  \n  \nVetter heeft genoten. Een meerkamp beleeft ze minder uitbundig dan het leven buiten de atletiekbaan. Maar ze heeft absoluut genoten, wat ze in Doha twee jaar geleden dus totaal niet kon. ,,De eerste tranen kwamen ook toen ik dat besefte. Waar ik vandaan kom en waar ik nu sta. Het waren lange dagen, maar ze vlogen voorbij. Daar ben ik supertrots op. Dit is het happy end.\"  \n  \nHet gevoel van destijds in Doha kan ze niet eens meer oproepen bij zichzelf. ,,Het is heel fijn hoe het brein werkt. Je vergeet het gewoon.\" De kans dat ze deze meerkamp vergeet is klein. Olympisch zilver in een nieuw Nederlands record van 6689 punten. Anouk Vetter is blij dat ze topsporter is.","intensity":0,"negativity":0,"cluster_id":45,"similar_texts":"text391"},{"id":"25","publisher":"NRC Handelsblad","date":"2021-08-05","url":"https://www.nrc.nl/nieuws/2021/08/04/amazons-retourpakketten-moeten-minder-vaak-door-de-shredder-a4053699#20210805-79735-101","title":"Amazon belooft teruggestuurde iPads niet meer door de shredder te gooien","text":"Retourzendingen Britse journalisten onthulden vorige maand dat miljoenen retourzendingen van Amazon bij terugkomst in het distributiecentrum worden vernietigd. Het bedrijf belooft nu beterschap.  ,Splinternieuwe boeken, iPads, juwelen en zelfs laptops en smart-tv’s die, nog in de verpakking, het label ‘destroy’ meekrijgen. Om daarna in vrachtwagens naar de vuilstort te worden gebracht. Vorige maand onthulden onderzoeksjournalisten van de Britse tv-zender ITV na een tip van een klokkenluider hoe webwinkel Amazon miljoenen producten per jaar weggooide in een ‘fulfillment center’ (Amazons naam voor distributiecentra) in het Schotse Dunfermline. Het ging om zowel geretourneerde als onverkochte producten, waarbij het voor Amazon blijkbaar goedkoper was om de spullen te vernietigen, dan op te slaan of opnieuw in circulatie te brengen. De Britse premier Boris Johnson sprak schande van de praktijken en noemde het „een aanklacht tegen de consumptiemaatschappij”. Milieuorganisatie Greenpeace stelde na de reportage dat Amazons bedrijfsmodel is gebaseerd op „greed and speed”. Woensdag beloofde het Amerikaanse bedrijf van topman Andy Jassy (319 miljard euro omzet per jaar, 1,3 miljoen werknemers) beterschap. De grootste webwinkel ter wereld kondigde maatregelen aan om zo snel mogelijk de hoeveelheid verspilling in de distributiecentra te verminderen.\n\nLees ook een reportage van NRC uit een distributiecentrum: ‘Bij Amazon dwingen werknemers zelf verandering af’\n\nRetourzendingen zijn een gigantisch probleem voor webwinkels – en dus ook voor Amazon. Uit onderzoek van pakketbezorger DPD in 2020 bleek dat de Nederlandse consument 13 procent van alles dat hij online bestelt weer terugstuurt. Die producten moeten allemaal worden gecheckt, herverpakt en terug in circulatie worden gebracht. De kosten daarvan liggen vaak hoger dan de marge die een bedrijf maakt als het product alsnog wordt verkocht. Uit onderzoek van de NOS in 2019 bleek dat een retourzending een webshop gemiddeld 12,50 euro kost. Consumenten sturen online bestelde elektronische apparatuur (9 procent), speelgoed (2 procent) en – vooral – mode (41 procent) het vaakst terug, bleek uit het DPD-onderzoek. VPRO-programma Tegenlicht toonde vorig jaar aan dat een deel van die kleding bij terugkeer in het distributiecentrum de versnipperaar in gaat, of nog erger: wordt verbrand. Met de toename van online winkelen door het coronavirus en de komst van Amazon naar Nederland, vorig jaar maart, is het aantal geretourneerde artikelen alleen maar verder toegenomen. Amazon rekent de klant geen kosten voor retourzendingen en hanteert zelfs het fenomeen ‘returnless refunds’ voor bepaalde producten. Als een verkoper deze optie aanvinkt, krijgen consumenten hun geld terug zonder een product daadwerkelijk terug te hoeven sturen.Tweede leven Wat gaat er nu veranderen? Amazon presenteerde woensdag twee nieuwe programma’s (‘liquidations’ en ‘grade and resell’), die het eenvoudiger moeten maken voor bedrijven die hun waar via Amazon verkopen om producten een tweede leven te geven. Partijen die Amazons webwinkel gebruiken krijgen de mogelijkheid geretourneerde producten als ‘gebruikt’ door te verkopen, tegen een lagere prijs. Ook krijgen de bedrijven toegang tot Amazons netwerk aan ‘resellers’, verkopers die teruggestuurde producten opkopen en doorverkopen. De nieuwe programma’s starten in het Verenigd Koninkrijk en worden later dit jaar en volgend jaar uitgebreid naar de Verenigde Staten, Spanje, Duitsland en Italië.Er is een nieuwe mogelijkheid geretourneerde producten als ‘gebruikt’ te verkopen „Wat te doen met teruggestuurde producten is een uitdaging in de gehele retailindustrie”, zei Amazon-manager Libby Johnson McKee in een reactie. „Deze nieuwe programma’s zijn voorbeelden van de stappen die we nemen om ervoor te zorgen dat producten die op Amazon worden verkocht goed worden gebruikt en niet worden weggegooid.”Het moet, voegde McKee toe, helpen om een „circulaire economie” te bespoedigen. „We hopen dat deze programma’s de impact op de planeet verminderen.”Ondanks dat de distributiecentra van Amazon zeker niet de enige plekken zijn waar producten worden vernietigd, waren de onthullingen van ITV extra pijnlijk voor Amazon. Het bedrijf van oprichter Jeff Bezos, die onlangs zijn functie als topman neerlegde, heeft zich gecommitteerd aan zelfopgelegde klimaatdoelen. Zo heeft het bedrijf beloofd in 2025 volledig op duurzame energie te draaien, in 2040 moet Amazon zelfs CO2-neutraal werken. Tegelijkertijd ziet Amazon door de snelle toename van online winkelen zijn negatieve impact op het klimaat steeds verder toenemen. Een van de manieren om dat tegen te gaan is het verduurzamen van de zogenaamde last mile: het laatste stukje dat een pakket aflegt. Daarvoor is Amazon momenteel bezig om zijn vloot bestelbusjes te vervangen door elektrische exemplaren. In het vorige maand in Rozenburg geopende eerste Nederlandse sorteercentrum van Amazon, worden de elektrische bestelauto’s al gebruikt. Met dertig tegelijk rijden ze elke dag het sorteercentrum uit, gevuld met pakketten richting Amsterdam, Rotterdam, Den Haag en Haarlem.\n\nDe logistiek Zo verloopt de route van een Amazon-pakket\n\nDe klant bestelt via de Amazon-website\n\nHet systeem beslist daarna welk distributiecentrum de bestelling behandelt .Dat is afhankelijk van de afstand tot de klant, de capaciteit van het magazijn, en of het artikel op voorraad is.\n\nEen distributiecentrum krijgt de bestelling binnen en verwerkt die.\n\nHet artikel gaat per vrachtwagen naar het sorteercentrum\n\nIn het sorteercentrum worden artikelen geclusterd en verstuurd naar het lokale bezorgcentrum.\n\nIn het bezorgcentrum worden alle producten gesorteerd per postcode.\n\nEen bezorger brengt het pakket naar het opgegeven adres.\n\nEen versie van\n\ndit artikel\n\nverscheen ook in\n\nNRC Handelsblad\n\nvan 5 augustus 2021\n\nEen versie van\n\ndit artikel\n\nverscheen ook in\n\nNRC in de ochtend\n\nvan 5 augustus 2021","intensity":1,"negativity":1,"cluster_id":23,"similar_texts":"text436"},{"id":"26","publisher":"Trouw","date":"2021-08-05","url":"https://krant.trouw.nl/titles/trouw/8321/publications/1320/articles/1421217/15/3","title":"Anouk Vetter goed van start","text":"### Zevenkamp\n\nAnouk Vetter (foto) is de olympische zevenkamp sterk begonnen. De 28-jarige atlete uit Arnhem gaat na de eerste dag, waarop vier onderdelen werden afgewerkt, zelfs aan de leiding in de tussenstand.  \n  \nVetter begon met een persoonlijk record op de 100 meter horden van 13,09, de derde tijd. Bij het hoogspringen noteerde ze 1,80 meter. Vervolgens stootte ze de kogel naar een verre 15,29 meter en liep daarna de 200 meter in 23,81 seconden. Ze vergaarde 3968 punten. Noord Vidts en regerend olympisch kampioene Nafissatou Thiam, beiden uit België, volgen op de plaatsen twee en drie.  \n  \nSifan Hassan liep gisteren ogenschijnlijk makkelijk naar de finale van de 1500 meter bij de Olympische Spelen in Tokio. Ze won vrij overtuigend haar halve finale. Zelf had ze er een ander gevoel bij. \"Ik was zenuwachtig voor de start. De 1500 meter is een rare afstand en in de halve finales kan er van alles gebeuren en kan zelfs de beste eruit vliegen. Ik voelde me ook moe door de emoties van de afgelopen dagen\", zei de 28-jarige atlete na haar race.  \n  \nHassan, al winnares van goud op de 5000 meter, loopt morgen de finale van de 1500 meter, een dag later doet ze een nieuwe gooi naar een medaille op de 10.000 meter.  \n  \nLieke Klaver en Lisanne de Witte strandden gisteren in de halve finales van de 400 meter.","intensity":0,"negativity":0,"cluster_id":17,"similar_texts":"text18"},{"id":"27","publisher":"De Volkskrant","date":"2021-08-06","url":"https://krant.volkskrant.nl/titles/volkskrant/7929/publications/1326/articles/1421896/9/1","title":"Australië betaalt 'gestolen generaties' aboriginal-kinderen 237 miljoen euro","text":"De Australische regering trekt 237 euro miljoen uit voor herstelbetalingen aan aboriginal-kinderen die bij hun familie zijn weggehaald. Het geld maakt deel uit van een groter pakket om de slechte sociaal-economische positie van de oorspronkelijke bevolking te verbeteren.  \n  \nDe Australische premier Scott Morrison kondigde donderdag in het parlement zijn plannen aan: met een pakket van in totaal 680 miljoen euro hoopt hij de schrijnende ongelijkheid in zijn land tussen de inheemse en niet-inheemse Australiërs enigszins terug te dringen. Een belangrijke component daarvan vormen de langverwachte herstelbetalingen aan aboriginal-kinderen van de zogeheten 'gestolen generaties'.  \n  \nTussen 1910 en 1970 zijn zo'n 100 duizend kinderen van aboriginals bij hun families weggehaald. Zij werden onder het gezag van de staat geplaatst en belandden grotendeels in heropvoedingskampen om 'beschaving' bijgebracht te krijgen. Het idee was dat dit de enige manier was om ze te laten assimileren met het witte deel van de Australische samenleving.  \n  \nDe aboriginals leefden vermoedelijk al zo'n 50 duizend jaar in Australië toen de Engelse kolonisten in 1788 voet aan wal zetten. De inheemse bewoners werden verdreven, vermoord of stierven aan westerse ziekten.  \n  \nOok de heropvoedingskampen pakten desastreus uit voor de kinderen. De banden met hun families, cultuur en gemeenschap werden abrupt doorgesneden. Zij mochten hun eigen taal niet meer spreken en kregen een nieuwe naam. Velen maakten de middelbare school niet af.\n\nLage levensverwachting\n\nNog altijd is het slecht gesteld met de sociaal-economische positie van de bijna 800 duizend aboriginals. Zij maken ongeveer 3 procent uit van de Australische bevolking, maar vormen bijna eenderde van de gevangenispopulatie. Hun levensverwachting ligt ongeveer acht jaar lager dan die van de overige Australiërs.  \n  \nIn 2008 sprak de toenmalige Australische premier Kevin Rudd de langverwachte excuses uit namens de staat aan de 'gestolen generaties'. 'Voor het uiteenrijten van families en gemeenschappen zeggen wij sorry', zei Rudd tijdens een emotionele speech. Toch kwam zijn regering nog niet over de brug met herstelbetalingen, al werd daar sinds een rapport van 1997 op aangedrongen. Wel kwamen er hulpprogramma's.  \n  \nVolgens de plannen van de huidige premier Morrison kunnen slachtoffers van de 'gestolen generaties' zo'n 50 duizend euro krijgen. 'We zeggen hiermee formeel dat we niet alleen spijt hebben voor wat er is gebeurd, maar nemen er ook verantwoordelijkheid voor', aldus Morrison. Het geld is alleen beschikbaar voor inheemse Australiërs die zelf als kind bij hun familie zijn weggehaald, niet voor hun nabestaanden.  \n  \nDe rest van het geld uit het pakket gaat vooral naar gezondheidsorganisaties en scholen voor aboriginals in de binnenlanden. De premier waarschuwde wel dat de weg naar gelijke kansen voor de inheemse bevolking niet gemakkelijk zal zijn gezien de diepgewortelde problemen en het racisme in het land.  \n  \nAboriginal-activist Pat Turner, een van de belangrijkste vertegenwoordigers van de inheemse bevolking, reageerde positief op de herstelbetalingen. 'Het maakt het opgroeien zonder familie natuurlijk niet goed', zei ze. 'Maar ik hoop dat dit de kinderen van de verloren generaties toch een beetje soelaas zal geven.'","intensity":0,"negativity":0,"cluster_id":36,"similar_texts":"text389"},{"id":"28","publisher":"Trouw","date":"2021-08-05","url":"https://krant.trouw.nl/titles/trouw/8321/publications/1320/articles/1421217/8/2","title":"Basisschool heeft vaak geld niet voor aanpassing ventilatie","text":"### Coronavirus\n\nHet lukt basisscholen vaak niet om het geld bij elkaar te krijgen voor aanpassing van de ventilatie in de gebouwen. Dat zegt de koepel van basisscholen, de PO-Raad, in reactie op een onderzoek van vakbond CNV Onderwijs. Daarin zegt een op de drie basisschoolleerkrachten dat de ventilatie op hun werkplek niet in orde is.  \n  \nHet Rijk stelt geld beschikbaar voor de verbetering van de ventilatie, maar betaalt 30 procent van de rekening. Schoolbesturen en de gemeente moeten de rest betalen. \"Voor veel scholen en gemeentes is dat een probleem\", aldus een woordvoerder van de PO-Raad. Bovendien is het geld van de overheid alleen bestemd voor aanpak van de ventilatie. \"Ventileren is slechts één probleem. Het gaat om het hele binnenklimaat. Het is bijvoorbeeld ook het licht en de temperatuur. In de zomer wordt het enorm warm, vooral in gebouwen met een plat dak, en in de winter heel koud. Dat los je niet op met ventilatie.\"  \n  \nDe PO-Raad weet niet hoeveel basisscholen de zomervakantie aangrijpen om de ventilatie aan te pakken. \"Het gebeurt, maar we hebben geen inventarisatie. We raden scholen aan: als je iets laat doen, doe het dan breed. Daar moet je wel geld voor hebben.\"  \n  \nIn het CNV-onderzoek geven leerkrachten ook aan dat leerlingen met coronagerelateerde klachten toch vaak naar school komen, ondanks het dringende advies om met zulke klachten thuis te blijven. De PO-Raad heeft daar \"geen gegevens over en niet veel geluiden over gehoord\", maar sluit het ook niet uit.","intensity":0,"negativity":0,"cluster_id":51,"similar_texts":"text482"},{"id":"29","publisher":"De Telegraaf","date":"2021-08-05","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/963d8bad06655f819aec9c0810c1a002/web/OPS/cciobjects.json&hash=c19c078fd0d0c33a9931#/pages/20-21","title":"Belgische fiscus wil geld zien van Ahold Delhaize","text":"Belgische fiscus wil geld zien van Ahold Delhaize\n\nNasleep overname\n\nDe Belgische fiscus wil dat supermarktconcern Ahold Delhaize nog honderden miljoen afrekent voor de overname van Amerikaanse winkels van Delhaize in 2018. Toen Delhaize in 2018 de winkels aan het Nederlandse moederbedrijf verkocht, is geen belasting betaald. De verkoop was volgens Ahold Delhaize vrijgesteld van belasting omdat de waardering overeen kwam met de boekwaarde. Nu zegt de Belgische fiscus echter dat de winkels destijds veel meer waard waren en dat Ahold Delhaize nog geld verschuldigd is. Ahold is het hiermee oneens.","intensity":0,"negativity":0,"cluster_id":21,"similar_texts":"text190"},{"id":"30","publisher":"De Volkskrant","date":"2021-08-05","url":"https://krant.volkskrant.nl/titles/volkskrant/7929/publications/1325/articles/1421218/23/1","title":"Bol trots op brons in razendsnelle race","text":"### Atletiek - 400 meter horden (V)\n\nVoor het eerst dit seizoen, en reken het afgelopen jaar ook maar mee, tekent inspanning het gezicht van Femke Bol, 21 jaar, afkomstig uit Amersfoort. Het zijn de laatste 40 meter in de finale van de 400 meter horden, woensdagochtend in het Olympisch Stadion van Tokio, en ze voelt dat ze het niet gaat redden tegen de twee Amerikaanse atleten, ietsjes voor haar.  \n  \nBijna gelijk waren ze over de een na laatste van de tien horden gekomen, maar in de slotfase moet ze dan toch terrein prijsgeven. Ze had het ook voorspeld: als ze tot het uiterste moet gaan, zal de uiterlijke kalmte verdampen, waarmee ze de afgelopen maanden zoveel races bijna vanzelfsprekend naar haar hand zette.  \n  \nEn ze gaat tot het uiterste in een krankzinnig snelle race. Ze klokt af op 52,03 seconden. Zo hard liep ze nog nooit. Maar hetzelfde geldt voor Sydney McLaughlin, ook 21. Zij duikt met 51,46 vier tienden onder haar wereldrecord en pakt het goud. Olympisch kampioen Dalilah Muhammad (31) verbetert zichzelf ook al. Haar 51,58 is goed voor zilver. De tijd van Bol levert haar naast het brons een Europees record op.  \n  \nHet is het voorlopige sluitstuk van een opzienbarende opmars. Bij de WK in Doha in 2019 sneuvelde ze nog in de halve finale, met een fletse 56,37. Maar in de handen van de Zwitserse bondscoach Laurent Meuwly en diens assistent Bram Peter groeide ze op Papendal uit tot een groeibriljant op de horden en de 400 meter.  \n  \nBijna onafgebroken verbeterde ze - onbevangen en opgewekt rennend - haar tijden, op Diamond Leaguewedstrijden, op indoorbanen. In maart waren er twee titels op de EK in Torun, Polen. Ze verloor geen enkele wedstrijd.  \n  \nMaar deze dag in Tokio is de ware test. Nu kan ze nagaan waar ze precies staat. Als gevolg van coronabeperkingen liep ze nog nooit tegen McLaughlin en Muhammad. De jonge Amerikaanse slechtte vorige maand nog de barrière van 52 seconden, met een wereldrecord van 51,90. Muhammad is de veteraan, die in Doha goud pakte met 52,16, toen ook al de beste tijd ooit gelopen.  \n  \nBol verschijnt om 11.20 uur op de baan, tijdens de warming-up stopte ze nog bij wijze van grap ijsblokjes in de kleding van de in de hitte puffende coach Peters. Een dolletje helpt, op zo'n dag. Ze loopt op enkele meters afstand van McLaughlin. Ze hebben elkaar in de series, eerder deze week, in het voorbijgaan al een tikje gegeven, ter kennismaking. Het is tenminste niet het divagedrag dat topsprinters weleens vertonen, stelde ze vast. Op de horden gaat het er volgens haar minder venijnig aan toe. Dit zijn aardige meiden.  \n  \nZe is wat meer gespannen dan normaal, zou ze later bekennen. Ze verdween in Tokio van de sociale media, op een Japanse telefoon voerde ze slechts een handvol contacten in. Vooral gisteravond sloegen de zenuwen toe. Ze kon bij het avondeten nauwelijks een hap door haar keel krijgen.\n\nSnel weg\n\nAls het startschot klinkt, is ze snel weg. Dat was volgens plan. Hoewel haar sterkte altijd ligt in de laatste fase, is in overleg met Meuwly gekozen meteen in de eerste 200 meter op volle snelheid te komen. Dit zijn de Olympische Spelen. Dan moet je risico's nemen. Dan ga je voor goud. Er is een jaar hard gewerkt aan de opening. 'Leg de lat zo hoog mogelijk', had hij Bol voorgehouden. 'Dan maak je het de anderen lastig. Maar ren vooral je eigen race.'  \n  \nZe liggen bij het uitkomen van de laatste bocht vrijwel naast elkaar. Meuwly ziet dat Bol moeite heeft haar vijftien passen tussen de horden vol te houden. Dat is razend moeilijk als de krachten afnemen. Ze denkt: laat ik me er niet te druk over maken. Na de laatste horde worden de doorslaggevende verschillen gemaakt.  \n  \nMcLaughlin raast langs Muhammad, de mooiste bijrol is voor de Nederlandse. Ze zakt vermoeid op het tartan. Wat later is er ruimte voor vreugde met de vlag om de schouders, al blijven uitbundige emoties uit.  \n  \nBol: 'Natuurlijk wil je altijd winnen. Maar ik denk dat ik mijn perfecte race heb gelopen, ik heb laten zien dat ik er klaar voor was. Ik ben als een gek weggegaan, op dit niveau kun je niet op safe spelen. Na de bocht was het plan bij te blijven. Die 51,48 kan ik op dit moment gewoon niet. Wat die meiden doen is super-, supergaaf en inspirerend. Sydney is ook pas 21. Mensen vinden het bizar wat ik doe, maar dat geldt zeker voor haar.'  \n  \nCoach Meuwly onderstreept nog maar eens het hoge niveau. 'We hebben de drie snelste atleten in de geschiedenis in dezelfde race gezien. Er is niets om niet trots op te zijn.'  \n  \nHij complimenteert Bol. 'Ze is in haar eerste olympische race meteen medaillekandidaat. Ze is zo volwassen voor haar leeftijd en haar ervaring. Het is geweldig om met haar te werken. Ze maakt zulke grote stappen. Ik denk dat het nog harder kan, de komende jaren. Ze ontwikkelt zich like crazy.'  \n  \nBol trekt nog een sprintje naar een groepje op de tribunes. Het zijn haar coaches en de ervaren Zwitserse atleet Lea Sprunger, met wie ze op Papendal traint en vaak haar onzekerheden deelt. 'Deze medaille is net zo goed van hen als van mij. Zij zijn naast mijn ouders en mijn vriend de mensen die je meteen wil zien.'  \n  \nMeuwly constateert bij de ontmoeting dat de uiterste emoties er nog niet zijn. 'Ze zat nog in de bubbel van haar race, ze probeerde nog op een rijtje te zetten wat er precies was gebeurd.' Hij zet het voor haar op een rijtje. 'Je hebt brons, je bent Europees recordhouder. Geniet van dit moment.'","intensity":0,"negativity":2,"cluster_id":13,"similar_texts":"text236"},{"id":"31","publisher":"De Volkskrant","date":"2021-08-05","url":"https://krant.volkskrant.nl/titles/volkskrant/7929/publications/1325/articles/1421218/24/3","title":"Brons voor springruiter Van der Vleuten op één seconde van goud","text":"### Paardensport - Individuele springfinale\n\nEindelijk was daar het lichtpuntje voor de hippische ploeg in Tokio. Springruiter Maikel van der Vleuten won woensdag samen met zijn paard Beauville Z het brons. Het is zijn tweede olympische medaille nadat Van der Vleuten in Londen in 2012 met Verdi het zilver mee naar huis had genomen in de landenwedstrijd.  \n  \nDoor zijn medaille is er eindelijk weer olympisch eremetaal gehaald door een Nederlandse ruiter. In Rio in 2016 ging de ploeg voor het eerst sinds 1992 met lege handen naar huis. De eventingploeg en dressuurruiters wonnen ook niks in Tokio, waardoor alle druk op de springruiters lag.  \n  \nVan der Vleuten was in de barrage als laatste aan de beurt, dus hij wist dat hij snel moest zijn. De 33-jarige springruiter kwam uiteindelijk slechts één seconde tekort voor de olympische titel. Alleen de Britse topfavoriet Ben Maher met Explosion W en Peder Fredricson met All Inn, paarden die overigens in Nederland zijn gefokt, bleven hem voor.  \n  \n'Natuurlijk denk je: 'had ik die seconde nog ergens kunnen halen', zei Van der Vleuten na de wedstrijd tegen de NOS. 'Maar dat had misschien ook voor een fout kunnen zorgen. Je wil zo'n paard ook niet overvragen. Ik ben enorm blij met deze bronzen medaille.'  \n  \nDe weg naar brons verliep hobbelig voor Van der Vleuten. Allereerst lagen de wedstrijden door het coronavirus een tijd stil. Maar er was een ander virus wat in de paardenwereld voor veel meer angst zorgde dan corona.  \n  \nHet voor paarden dodelijke rhinopneumonievirus hield flink huis in de internationale stallen. Op een springconcours in Valencia stierven dit jaar maar liefst negen paarden. Daarop besloot de internationale paardensportbond FEI de wedstrijden tot en met eind maart stil te leggen.  \n  \nVan der Vleuten hield Beauville Z vorig jaar een tijdje langs de kant. Ook in de voorbereiding op Tokio wilde hij voorzichtig doen met het dier. Hij sloeg de laatste wedstrijd voor Tokio, het CHIO in Rotterdam, over om thuis te trainen.  \n  \nMarc Houtzager deed ook mee aan de finale in Tokio, maar hij kwam tekort met Sterrehof's Dante. De combinatie kwam niet foutloos over de hindernissen en overschreed daardoor de tijdslimiet.","intensity":0,"negativity":0,"cluster_id":25,"similar_texts":"text608"},{"id":"32","publisher":"De Telegraaf","date":"2021-08-05","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/963d8bad06655f819aec9c0810c1a002/web/OPS/cciobjects.json&hash=50f355f2c2805cf55c72#/pages/28","title":"Bronsgoud na baaljaar","text":"Bronsgoud na baaljaar\n\nMaikel van der Vleuten verovert negen jaar na zijn zilver in Londen (landenwedstrijd) opnieuw olympisch eremetaal voor Nederland.\n\nFoto’s RENÉ BOUWMAN\n\n❮❯\n\nOlympische plak zorgt voor golf van emoties bij Maikel van der Vleuten\n\nIn Londen veroverde Maikel van der Vleuten negen jaar geleden olympisch zilver met de Nederlandse springequipe. Ontegenzeggelijk een hoogtepunt in zijn loopbaan. Maar de bronzen plak in de individuele springwedstrijd met zijn paard Beauville Z overstijgt die prestatie. In Tokio spreekt een emotionele Van der Vleuten (33) van ’bronsgoud’, en bepaald niet onterecht.\n\nEen half uur na de springwedstrijd gieren de emoties nog door het lijf van de inwoner van Someren. De ontlading is gigantisch. Als Van der Vleuten over het traject richting Tokio begint, vult zijn gezicht met tranen. In maart van dit jaar komt Van der Vleuten met Dana Blue ten val in Doha. Deelname in Tokio met het paard is uitgesloten. Maar met de ruin Beauville Z haalt Van der Vleuten nog geen vijf maanden later toch een medaille. „Het was een heel lange weg. Hier draait het uiteindelijk allemaal om. Dit is toch een bevestiging dat we dit op de juiste manier hebben gedaan.”\n\nDe opgekropte emoties vanwege het coronavirus, een paardenvirus, de blessure van Dana Blue en de onzekerheid over hoe zijn paard zich zou houden in Tokio komen er allemaal uit. Het pad richting de Spelen lag bezaaid met hindernissen. Al waren er zeker ook mooie momenten. Zo krijgen Van der Vleuten en zijn vriendin Rachelle in mei van dit jaar hun tweede kind. \n\nAl tijdens de eerste hindernissen van de finale voelt Van der Vleuten dat het zomaar eens een mooie dag kan worden onder het kunstlicht in Tokio. In zowel de finale als de barrage blijft de combinatie foutloos. „Als je dan de derde plek op het scorebord ziet verschijnen, is dat toch wel een ontlading.” \n\nDat De Brit Ben Maher en de Zweed Peder Fredricson met hun paarden (allebei in Nederland gefokt) nog sneller blijken tijdens de barrage, is nauwelijks een smet op de avond. Op voorhand gelden die twee combinaties als topfavorieten, en dat maken ze waar. \n\nHoe klein het verschil tussen een medaille en een stille aftocht soms is, blijkt wel in de laatste seconde van Van der Vleutens eerste optreden van de dag. Bij de afsluitende hindernis gaat de balk vervaarlijk heen en weer, maar blijft toch liggen. „Dat was de enige sprong die een beetje gejaagd was, maar gelukkig kon ik net genoeg meebewegen.”\n\nOok vader en coach Eric van der Vleuten is na de bronzen race één brok emotie. Met de tranen in zijn ogen schiet hij van links naar rechts op het Equestrian Park. Met een biertje in de hand weidt senior uit over de wereldprestatie van zijn zoon. „Eigenlijk drink ik normaal geen bier, maar deze smaakt goed”, zegt hij glunderend. „Dit is geweldig, super. Het lag allemaal zo dicht bij elkaar, en het niveau is zo abnormaal hoog.” \n\nMarc Houtzager, de andere Nederlander in de finale, kan met Dante niet overtuigen. Dertien strafpunten zijn er veel te veel. \n\nDe plak van Van der Vleuten mag dan als een verrassing komen, in de voorbereiding is alles uit de kast gehaald en niets aan het toeval overgelaten. Zo traint Van der Vleuten met zijn paard onder het kunstlicht om het dier vast te laten wennen aan de omstandigheden in Tokio. „We hadden al de teammedaille van Londen en een titel bij de WK en EK, maar een individuele olympische medaille ontbrak nog. Zowel in Rio als in Londen stond Maikel met Verdi (zijn toenmalige paard, red.) in de finale, maar toen was het kruit al een beetje verschoten. Nu was het andersom”, legt de vader van de bronzen ruiter uit. \n\nNadat de Nederlandse afvaardiging in de paardensport vijf jaar geleden geen enkele medaille veroverde, doorbrak Van der Vleuten woensdag die droogte in Japan. Of er zaterdag in de teamwedstrijd een tweede medaille gepakt kan worden, is gezien de moordende concurrentie geen sinecure. Maar wellicht zorgt het brons van Van der Vleuten voor een boost in het Oranje-kamp. \n\n’De bevestiging dat dit de juiste manier was’","intensity":0,"negativity":0,"cluster_id":1,"similar_texts":"text608"},{"id":"33","publisher":"Algemeen Dagblad","date":"2021-08-05","url":"https://krant.ad.nl/titles/algemeendagblad/7908/publications/25481/articles/1421216/33/1","title":"Bronzen plak is van de zoon, maar zeker ook van de vader","text":"### Gedegen plan en goede connecties brengen familie Van der Vleuten succes\n\nVanaf een rustig plekje op de tribune geniet Eric van der Vleuten (58) in stilte van de medailleceremonie in het fabelachtige hippisch stadion van Tokio bij nacht. Als zijn zoon Maikel op het podium de bronzen medaille om zijn nek hangt, houdt 'Vleut senior' het niet droog. Een grote witte zakdoek komt meerdere keren tevoorschijn. Het is een prachtig beeld van een vader die zijn jongen ziet excelleren op de Olympische Spelen.  \n  \nAls Maikel van der Vleuten (33) even later zijn verhaal doet, breekt ook hij wanneer zijn vader ter sprake komt. ,,Mijn vader begeleidt me al m'n hele leven, ook in Japan heeft hij mij enorm geholpen met zijn tips en ervaring. Ik ben zo blij dat-ie erbij is\", zegt 'Vleut junior' met een snik in de stem.\n\nAls laatste\n\nIn 2012 won Van der Vleuten met zijn toenmalige toppaard Verdi al zilver in de landenwedstrijd van de Olympische Spelen in Londen. In Tokio voelt hij nu de druk op zijn schouders in de individuele springfinale. Van der Vleuten heeft met zijn 11-jarige bruine ruin Beauville Z in de reguliere omloop de snelste tijd neergezet, waardoor hij in de barrage als laatste van de zes combinaties van start mag. ,,Dat was natuurlijk wel een voordeel, al zag ik dat ze allemaal heel snel waren. Maar oké, ik weet van mezelf ook dat ik snel kan zijn\", zegt Van der Vleuten na afloop.  \n  \nVlak voordat de Brabander voor de jump-off de piste binnenstapt, roept zijn vader hem toe: ,,Ga ervoor. Je hebt niks te verliezen.'' Junior volgt de wijze raad op. ,,Ik nam wat risico bij de dubbelsprong, maar Beauville vocht zich er goed overheen. Het is sowieso een paard met een enorme vechtlust en mentaliteit.\"  \n  \nNa de laatste succesvolle galopsprong klinkt gejuich vanuit het Nederlandse kamp. Het brons is binnen voor Van der Vleuten. De ruiter uit Someren moet alleen de ervaren wereldtoppers Ben Maher (goud) en Peder Fredricson (zilver) voor zich dulden. De ontlading is groot bij 'Vleut junior.' Hij steekt een arm in de lucht, zet zijn cap af en de slotrijder van de individuele springfinale rijdt een heuse ereronde. Zo mooi kan brons zijn.\n\nLange weg\n\nDe derde plek op de Olympische Spelen is bijzonder, de route ernaartoe ook. Van der Vleuten wordt opnieuw emotioneel als hij praat over 'de lange weg richting de Olympiade', zoals hij de Spelen steevast aanduidt. Hij vertelt over het corona- en het rhinovirus die zijn planning door de war schopten. Maar in werkelijkheid was de weg naar de Spelen nog veel langer.  \n  \nJaren geleden besloot vader Eric immers om zijn eigen springloopbaan op een lager pitje te zetten. Hij wilde Maikel alle kansen geven zichzelf in de piste te ontplooien. De beste paarden van stal gingen naar Maikel, die nog een hele carrière voor de boeg had. Zo kon het ook gebeuren dat Beauville Z vier jaar geleden onder zijn zadel kwam.  \n  \nDe talentvolle bruine ruin is eigendom van de Spaanse Marta Ortega, dochter van de steenrijke oprichter van het kledingconcern Zara. Door de uitstekende connecties van Eric van der Vleuten in de Spaanse paardenwereld - hij was er jarenlang bondscoach - kwam hij in contact met Ortega. De springamazone had door haar werk weinig tijd om haar beste paarden te rijden en vond in de familie Van der Vleuten een ideale partner. Maikel en ook Eric, die zijn carrière nieuw leven heeft ingeblazen, weten de Spaanse paarden met een uitgekiende strategie naar wereldniveau te brengen.\n\nKunstlicht\n\nHet geheim van de 'Vleutjes' zit in hun planning. Met een gedegen plan werkte Maikel van der Vleuten dit jaar richting Tokio. Hij waakte voor overbelasting en sloeg regelmatig - met pijn in het hart - grote concoursen over. Bovendien bereidde de topruiter zich specifiek voor op een wedstrijd bij kunstlicht. Samen met zijn vader was hij vaak in Asten te vinden om in de buitenbak van manege Heijligers 's avonds laat bij kunstlicht te springen. Alles met het oog op Tokio.  \n  \n,,Het heeft allemaal goed uitgepakt en dan is het geweldig om dit succes samen met je zoon te vieren\", verzucht Eric van der Vleuten in de Japanse avond met een blikje bier in zijn handen. ,,Maikel had al heel wat grote teammedailles gewonnen, nu heeft hij ook een mooie individuele medaille.\"  \n  \nEn hij niet alleen. Het brons van Tokio is van zoon én vader.","intensity":1,"negativity":2,"cluster_id":1,"similar_texts":"text655"},{"id":"34","publisher":"De Telegraaf","date":"2021-08-06","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/dd72d70e1567e59bcfa99b354f1914a5/web/OPS/cciobjects.json&hash=d7ca4adb68438f418a42#/pages/4-5","title":"Bryan Roy vervolgd na bedreiging Rutte","text":"Bryan Roy vervolgd na bedreiging Rutte\n\nIn september voor de rechter \n\nAMSTERDAM Oud-profvoetballer Bryan Roy wordt vervolgd omdat hij via sociale media demissionair premier Mark Rutte zou hebben bedreigd. Zo schreef Roy op Twitter over Rutte: ’Headshot krijgtie straks.’\n\nHet OM zegt dat Roy vanwege die tweet door de politie is verhoord. In september moet hij voor de politierechter verschijnen. \n\nDe 51-jarige Roy begon zijn loopbaan bij Ajax. Daarna kwam hij uit voor Foggia, Nottingham Forest, Hertha BSC, NAC en Workington AFC. Hij speelde 32 interlands (9 goals). Na zijn carrière had hij minder succes als zakenman. Zijn bedrijf in voetbalpoppetjes ging failliet. Tot 2008 was hij getrouwd met actrice/presentatrice Nada van Nie.","intensity":0,"negativity":1,"cluster_id":39,"similar_texts":"text730"},{"id":"35","publisher":"De Telegraaf","date":"2021-08-06","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/dd72d70e1567e59bcfa99b354f1914a5/web/OPS/cciobjects.json&hash=a3455de5004b7d447a0e#/pages/38","title":"BVN","text":"BVN\n\nBVN06:00NOS Journaal.06:15BinnensteBuiten.06:45EenVandaag.07:10First Dates.08:00NOS Journaal.08:30Opstandelingen.09:15De slimste mens.10:00Toren C.10:20Nieuwsuur.11:00Op1.12:00NOS Journaal.12:15Romeinse tragedies.12:45Bak mee met MAX.13:00NOS Journaal.13:20We zijn er Bijna!14:05NOS Journaal.14:20Typisch Helmond.14:45Carnavalshart.15:05NOS Journaal.15:20Vroege Vogels.16:05Met het Mes op Tafel.16:30Willem Wever flits.16:35Het Klokhuis.16:50NOS Jeugdjournaal.17:15De 3 sterren camping.18:05NOS Journaal.18:20BinnensteBuiten.18:45EenVandaag.19:10First Dates.20:00NOS Journaal.20:30Hoe mijn keurige ouders in de bak belandden.21:20De slimste mens.22:00Ik mis je.22:25Nieuwsuur.23:00Op1.00:00NOS Journaal.00:15Romeinse tragedies.00:45Bak mee met MAX.01:00NOS Journaal.01:20We zijn er Bijna!02:05NOS Journaal.","intensity":0,"negativity":0,"cluster_id":4,"similar_texts":"text273"},{"id":"36","publisher":"Algemeen Dagblad","date":"2021-08-06","url":"https://krant.ad.nl/titles/algemeendagblad/7908/publications/25500/articles/1421889/7/4","title":"Cel na bedreigen van advocaten","text":"De rechtbank in Alkmaar heeft een 38-jarige man tien maanden cel opgelegd, waarvan vier voorwaardelijk, voor onder meer het bedreigen van twee advocaten. Zij stonden hem bij in procedures over de omgang met zijn dochters. Toen de advocaten hem wezen op een openstaande rekening, dreigde hij hen te vermoorden en hun familie uit te roeien.","intensity":0,"negativity":1,"cluster_id":37,"similar_texts":"text30"},{"id":"37","publisher":"Algemeen Dagblad","date":"2021-08-06","url":"https://krant.ad.nl/titles/algemeendagblad/7908/publications/25500/articles/1421889/15/1","title":"Cliché-jihadiste 'bakte alleen maar cupcakes'","text":"Het verhaal van de teruggekeerde Syriëganger Siobhan W. zou, als de achtergronden niet zo gruwelijk zijn, wat cliché zijn. Maar haar dossier laat ook opnieuw zien hoe nauw uitgereisde Nederlanders in Syrië bij elkaar betrokken bleven. Meer dan driehonderd Nederlanders trokken de afgelopen jaren naar dat strijdgebied. Meer dan honderd kwamen er om. Zeventig volwassenen zijn terug en nog tientallen wachten in Syrië op een kans terug te komen.  \n  \nSiobhan (27) werd in Zoetermeer geboren, maar groeide op in Den Haag. In een gebroken gezin, waar veel verslavingsproblemen speelden. In de zomer van 2014 bekeerde ze zich, onder invloed van een vriendin, tot de islam. Dat deed ze in de bekende As Soennah-moskee in de stad. De bekering leidde thuis tot veel spanningen. Toen ze na de aanslag op de redactie van Charlie Hebdo op 7 januari 2015 thuis zei 'dat ze kan begrijpen dat mensen zoiets doen als het over spotprenten gaat', barstte de bom. Siobhan verliet het huis. Twee weken later vertrok ze naar het strijdgebied in Syrië. Eenmaal aangekomen trouwde ze met een man uit Delft, die zich bij IS had aangesloten als sluipschutter.\n\nLaura H.\n\nHet dossier van Siobhan wemelt van de Nederlandse dwarsverbanden. Zo had ze jaren voor haar vertrek een relatie met Anis Z. uit Den Haag. Hij zou later eveneens naar Syrië gaan en is daar waarschijnlijk omgekomen.  \n  \nOok kwam Siobhan in Mosul, Irak, een oude vriendin uit Zoetermeer tegen: Laura H., inmiddels de bekendste Nederlandse Syriëganger. Laura vertrekt een maand na Siobhan naar Syrië. In het boek dat over het leven van Laura H. is geschreven, staat dat de twee vrouwen samen hebben geprobeerd te ontsnappen uit het kalifaat. Ze kwamen er, naar eigen zeggen, al snel achter dat het leven daar niet was wat ze ervan verwachtten. De ontsnapping mislukte.  \n  \nLaura H. ontkwam niet veel later alsnog, Siobhan zou nog lang in IS-gebied blijven. ,,Weet u hoe bang ik ben geweest toen het boek van Laura verscheen? Daar stond in dat ik had geprobeerd weg te komen. En ik was toen nog in Syrië'', zei ze gisteren tegen de rechtbank.  \n  \nDe Haagse stelt dat ze in Syrië alleen voor haar man zorgde en probeerde een gezin te vormen. In eerdere interviews stelde ze al 'vier jaar lang alleen cupcakes te hebben gebakken'. Het is vrijwel dezelfde verklaring die alle teruggekeerde vrouwelijke Syriëgangers afleggen in de rechtbank. ,,Ik weet dat het klinkt als een cliché.'' Bij de gruwelen van IS was ze niet betrokken, zegt ze. De rechtbank confronteerde haar met appjes en interviews waarin ze wel degelijk sprak over de strijd en stelde de ideologie van IS aan te hangen. ,,Wat moeten we nu geloven, mevrouw?''  \n  \nToen IS steeds meer grondgebied verloor, belandde Siobhan in een Koerdisch detentiekamp. Daaruit ontsnapte ze 25 maanden later met behulp van smokkelaars en geld dat was ingezameld door weer een andere Nederlander: Samir A., nog bekend als lid van de Hofstadgroep. Siobhan kwam eind 2020 via Turkije naar Nederland. Daar werd ze direct aangehouden en vastgezet.  \n  \nHet OM eiste gistermiddag vier jaar cel tegen Siobhan, waarvan een jaar voorwaardelijk. ,,We zullen de gruwelijke daden van IS nooit vergeten. IS zag de bijdrage van de vrouw als wezenlijk, dus wie zijn wij dan om die te bagatelliseren.\" Haar advocaat Mirjam Levy stelt dat de Haagse geen bijdrage heeft geleverd aan IS. ,,Ze heeft ook meerdere keren geprobeerd te ontsnappen, maar het mislukte steeds.''\n\nDochter\n\nSiobhan W. zelf sprak in haar laatste woord aan de rechtbank niet over de Syrische burgeroorlog en de gruwelen aangericht door terreurgroep IS. Wel sprak ze over haar eigen lot. Ze hoopte 'op een tweede kans' en klaagde over het gebrek aan medewerking van de Nederlandse overheid bij haar terugkeer. ,,Ik ben geen terrorist en dat zal ik ook nooit worden. Volgens Mark Rutte hadden we beter in Syrië kunnen omkomen, maar voor mijn vader ben ik nog steeds zijn dochter. Ik zou u willen vragen: wat als ik uw eigen dochter was geweest?''  \n  \nDat laatste woord is typerend voor de meeste teruggekeerde vrouwen: ze betreuren hun gang naar Syrië vooral vanwege de gevolgen voor hunzelf en hun kinderen. Stilstaan bij de duizenden slachtoffers van IS, doen ze niet.  \n  \nIn Syrische detentiekampen zitten nog 25 Nederlandse vrouwen en hun kinderen. Een groot deel wil terug naar Nederland. Twee maanden geleden haalde Nederland voor het eerst een vrouw en haar kinderen uit zo'n kamp op, de verwachting is dat dat vaker gaat gebeuren.  \n  \nDe uitspraak in de zaak tegen Siobhan W. is over twee weken.","intensity":0,"negativity":1,"cluster_id":8,"similar_texts":"text255"},{"id":"38","publisher":"De Volkskrant","date":"2021-08-06","url":"https://krant.volkskrant.nl/titles/volkskrant/7929/publications/1326/articles/1421896/5/2","title":"Corona","text":"### Cijfers bij het nieuws\n\nNederlanders gingen minder op vakantie in 2020, vooral minder naar buitenland\n\nDoor het uitbreken van de coronapandemie gingen Nederlanders in 2020 voor de helft minder op vakantie naar het buitenland dan in 2019. Ook het aantal binnenlandse vakanties nam af. In de zomer gingen wel meer mensen in eigen land op pad.  \n  \nDit blijkt uit cijfers van het CBS. In totaal gingen Nederlanders in 2020 zo'n 28,7 miljoen keer op vakantie, 30 procent minder dan in 2019. Vooral het aantal buitenlandse vakanties nam af, met 11,2 miljoen naar 11,7 miljoen. Er waren 1,9 miljoen minder binnenlandse vakanties in de winter, maar in de zomer juist 0,6 miljoen meer.  \n  \nVakanties in Nederland waren ook anders dan normaal. Zo waren er veel meer camper- vakanties (68 procent) en ver-blijven in een hotel (30 procent). Groepsaccommodaties werden 70 procent minder bezocht.  \n  \nWie wel naar het buitenland ging, bleef dichter bij het huis. 98 procent bleef in Europa, tegen 86 procent in 2019.\n\nMeer Europese landen kleuren geel na aanpassing reisadviezen\n\nVanwege recent opgelopen besmettingscijfers heeft het ministerie van Buitenlandse Zaken het reisadvies aangepast voor Italië, de Noord-Egeïsche eilanden in Griekenland, Estland, IJsland, San Marino en Vaticaanstad. Vanaf vrijdag geldt voor deze landen een geel advies ('vakantiereizen mogelijk, let op risico's') in plaats van groen ('geen bijzondere veiligheidsrisico's').  \n  \nVakantiegangers van 12 jaar en ouder die uit een geel gebied terugkeren naar Nederland, moeten vanaf zondag een negatieve test, een vaccinatiebewijs of bewijs van herstel kunnen overleggen. Dit geldt nu al voor reizigers uit Spanje, Portugal, Cyprus en Andorra. Voor Kroatië wordt het advies vanwege het lage besmettingsniveau juist aangepast naar de kleurcode groen.","intensity":0,"negativity":0,"cluster_id":33,"similar_texts":"text285"},{"id":"39","publisher":"De Telegraaf","date":"2021-08-05","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/963d8bad06655f819aec9c0810c1a002/web/OPS/cciobjects.json&hash=583f3478763a2da9197e#/pages/12-13","title":"De anti-Trump aapt de grote meester na","text":"De anti-Trump aapt de grote meester na\n\nANALYSE\n\nVan voetstuk gevallen held Cuomo in aanval na beschuldigingen seksueel misbruik\n\nToen corona New York overspoelde, werd gouverneur Andrew Cuomo door Democraten op het schild gehesen als de anti-Trump. Na het vernietigende rapport over zijn seksueel wangedrag wippen ze hem er weer af. Ook president Biden wil dat hij opstapt. Maar Cuomo wil van geen opgeven weten. De anti-Trump vecht met het draaiboek van Trump in de hand: in de aanval en nooit twijfelen aan je eigen waarheid. \n\nHet rapport is vernietigend. Volgens het team van de aanklager van New York, Letitia James, heeft Cuomo elf vrouwen seksueel lastiggevallen. Maar Cuomo ontkent alles. „De feiten zijn heel anders dan dat ze hier worden voorgesteld”, zo zegt hij. Hij kwam zelfs met een eigen alternatief rapport, met zijn eigen alternatieve conclusie. \n\nHij vindt dat hij niets verkeerd heeft gedaan. „Ik doe dit altijd”, zei hij over het kussen en aanraken van vrouwen. Ondertussen kwam een collage in beeld van foto’s waarop Cuomo vrouwen en mannen vriendschappelijk op het hoofd of op de wang kust. Toch heel wat anders dan het seksuele wangedrag waar het rapport over rept. \n\nVolgens Cuomo is het hele schandaal eigenlijk een politieke aanval op hem. Hij klaagt daarbij over de media die gekleurd zouden zijn, en de beschuldigingen overdrijven. Die verhalen kwamen onterecht op de voorpagina’s van de kranten terecht. „Geen nieuws”, zo oordeelde hij. Hij negeert dat deze verhalen juist nu bevestigd worden door dit rapport. \n\nZoals Trump wordt gesteund door Fox News, heeft Cuomo zelf een hulpje in de media. Zijn jongere broer Chris, presentator op CNN, blijkt nadrukkelijk betrokken te zijn geweest bij de mediastrategie in dit schandaal. Chris presenteerde na het nieuws van het rapport gewoon zijn show, maar ging niet op het onderwerp in. De familieband zat hem nu even wel in de weg. \n\nCuomo werd populair vanwege zijn no-nonsense persconferenties tijdens de coronacrisis. Toen hij de strijd met Trump aanging, groeide hij uit tot Democratische held. Die tijd is voorbij. Zijn hele partij wil nu dat hij opstapt. De anti-Trump is zelf een Trump geworden. \n\nJan Postma","intensity":0,"negativity":0,"cluster_id":44,"similar_texts":"text516"},{"id":"40","publisher":"Trouw","date":"2021-08-06","url":"https://krant.trouw.nl/titles/trouw/8321/publications/1321/articles/1421891/9/2","title":"De GGD doet aangifte tegen Willem Engel","text":"### Bedreiging\n\nDe GGD Hollands Midden heeft gisteren aangifte gedaan tegen Willem Engel wegens bedreiging. De voorman van Viruswaarheid riep woensdag via Twitter zijn volgers op foto's te maken van medewerkers van de GGD op vaccinatielocaties. Het doel zou daarbij niet zijn hen te vervolgen, maar om ervoor te zorgen dat 'als er een misdrijf wordt geconstateerd, de bewijzen voorhanden zijn', aldus Engel in een tweet. De GGD benadrukt dat de problemen alleen spelen bij de prikbus, die sinds kort in het leven is geroepen. Op de hoofdlocaties moeten mensen naar binnen en staat er een beveiliger voor de deur. De GGD Hollands Midden gaat morgen weer op pad met de prikbus. Er zijn nog geen extra maatregelen genomen.","intensity":0,"negativity":0,"cluster_id":66,"similar_texts":"text729"},{"id":"41","publisher":"De Telegraaf","date":"2021-08-05","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/963d8bad06655f819aec9c0810c1a002/web/OPS/cciobjects.json&hash=fab89a784672652c5a7a#/pages/26-27","title":"De Grasse snelt naar goud","text":"De Grasse snelt naar goud\n\nAndre De Grasse \n\nTOKIO Andre De Grasse is op de 200 meter eindelijk naar het goud gesneld. De Canadese atleet kwam tot een nieuw Canadees record van 19,62 seconden in de finale en versloeg daarmee Kenneth Bednarek en regerend wereldkampioen Noah Lyles, beiden uit de Verenigde Staten. Bednarek pakte zilver met 19,68 en Lyles brons met 19,74.\n\nDe Grasse versnelde in de laatste 100 meter en passeerde Bednarek, die als snelste uit de bocht was gekomen. Op de Spelen van Rio de Janeiro in 2016 pakte de Canadees zilver op de 200 meter en brons op de 100 meter. Op de 100 meter van de Spelen van Tokio pakte De Grasse zondag brons.","intensity":0,"negativity":1,"cluster_id":48,"similar_texts":"text461"},{"id":"42","publisher":"Trouw","date":"2021-08-05","url":"https://krant.trouw.nl/titles/trouw/8321/publications/1320/articles/1421217/33/2","title":"De troostende stad in een lome, zomerse film","text":"Het is bijna onmogelijk om La virgen de agosto (de maagd van augustus) niet door de lens van het coronajaar te zien, maar deze lome Spaanse zomerfilm stamt uit 2019. Maanden voordat de eerste lockdown een feit was. Met corona heeft dit niets te maken.  \n  \nWant wat gebeurt er? Eva is een jonge vrouw die besluit tijdens de zomer in Madrid te blijven. Ze huurt een appartement dichter op de drukte in het centrum van de stad en trekt erop uit. Wandelend, luisterend naar het ritme en de geluiden van de stad. We leren weinig over haar. Eva kijkt liever dan dat ze met mensen praat. Ze is actrice, zoveel komen we te weten. Als kijker voel je vanzelf dat dit niet zomaar een vakantie voor haar is. Ze twijfelt, wil haar leven een draai geven, tot een nieuw inzicht komen.  \n  \nAls kijker moet je hierin mee willen gaan. Eva's reis is een solitaire reis, ook al danst ze en lacht ze en staat ze open voor de wereld. Door weinig prijs te geven over het hoofdpersonage, creëert de film een meer intieme band, maar je moet wel het geduld hebben om die te laten groeien. Je probeert in te voelen wat zij voelt, te denken wat zij denkt. Ondertussen is er die prachtige stad op de achtergrond, dansen in clubs, het Feest van de Heilige Maagd dat door de straten trekt.  \n  \nEn dan is er die onthulling, een tipje van een sluier, kort voor het einde die de hele film in een nieuw licht zet. Een magisch, zacht, contemplatief licht.  \n  \nIemand noemde de films van Jonás Trueba een 'cinema van gebaren', omdat zoveel gezegd wordt met handelingen en de manier waarop de camera daarnaar kijkt. Sommige augustusdagen vliegen in een zin voorbij, andere lijken weken te duren. Eva zoekt troost in haar stad en niet alle tijd wordt op dezelfde manier beleefd. Prachtig hoeveel deze film doet met weinig. Ronald Rovers  \n  \nLa virgen de agosto  \n  \nRegie: Jonás Trueba Met Itsaso Arana, Vito Sanz, Isabelle Stoffel  \n  \n****","intensity":0,"negativity":0,"cluster_id":40,"similar_texts":"text672"},{"id":"43","publisher":"Trouw","date":"2021-08-06","url":"https://krant.trouw.nl/titles/trouw/8321/publications/1321/articles/1421891/6/1","title":"De wolf zet natuurdiscussie op scherp","text":"De wolf moet weg, vindt de leiding van Het Nationale Park De Hoge Veluwe. Sinds afgelopen week enkele doodgebeten moeflons zijn gevonden, is het park in rep en roer. Beheerder Jakob Leidekker is ervan overtuigd dat de wolf hulp heeft gehad bij het binnendringen van het park; er zijn gaten in de omheining geknipt. Sporen dat de wolf zich onder het hek door heeft gegraven of er overheen is gesprongen zijn er niet.  \n  \nEr zijn volgens Leidekker twee verdachten op heterdaad betrapt en overgedragen aan de politie. De wolf houdt intussen huis in de moeflonkudde. Die zou het, met een jaarlijkse aanwas van 90 lammeren op een kudde van 200 schapen, nog wel redden als de wolf zo nu een moeflon zou verschalken en soms een edelhert of een wild zwijn. Maar dit beest doodt om te doden, zegt Leidekker. Hij eet zijn prooi niet op maar neemt een hap uit de bil en gaat verder.\n\nAnton Kröller\n\nDirecteur Seger baron van Voorst tot Voorst is in Europa aan het lobbyen om de wolf te schrappen van de lijst met beschermde diersoorten. Paradoxaal genoeg wil het park die beschermde status wel voor de moeflon, terwijl het wilde haarschaap (geen wol) met de fraai gekrulde hoorns van oudsher niet in Nederland voorkomt, maar op de rotsige eilanden Corsica en Sardinië. De kudde op de Veluwe komt voort uit de groep die toenmalig eigenaar Anton Kröller precies honderd jaar geleden heeft uitgezet in het park.  \n  \nDaar dragen de moeflons bij aan het instandhouden van droog heischraal grasland, droge hei en vooral stuifzand, voor de Veluwe kenmerkende landschappen, die belangrijk zijn voor de biodiversiteit. Ze eten ook de opschietende grove den, die anders door vrijwilligers met de hand moet worden uitgetrokken om te voorkomen dat bos de Veluwe overwoekert.  \n  \nWant ja, in De Hoge Veluwe wordt de natuur een handje geholpen. Net zoals in vrijwel alle andere nationale parken en natuurgebieden. De natuur in Nederland is immers aangelegd, ook die op de Veluwe, waar dankzij de vele schaapskuddes stuifzand en heide zich konden ontwikkelen nadat de oorspronkelijke bossen waren gekapt.\n\nOostvaardersplassen\n\nDe terugkeer van de wolf zet de discussie weer op scherp over wat nu eigenlijk natuur is in Nederland. Eerder gebeurde dat met het overschot aan damherten in de Amsterdamse waterleidingduinen, waarvan de naam al aangeeft dat de natuur hier samengaat met andere belangen. En bij de verwildering van de Oostvaardersplassen, waar het beleid van zo min mogelijk ingrijpen leidde tot een snelle groei van de kuddes grote grazers, die door het uitblijven van verbinding met andere gebieden geen kant op konden en in de koude winter van 2010 te maken kregen met een flink voedseltekort.  \n  \nBoeren in provincies waar de wolf opdook, maakten al diverse malen bezwaar, ook al worden zij gecompenseerd voor schade door doodgebeten dieren. In Friesland sloeg politicus Hans Wiegel eind juni de eerste paal voor het Wolvenhek Fryslân, dat weidegebied met schapen en koeien moet afschermen van de natuurgebieden waarin de wolf zich zou kunnen vestigen. Wat direct de vraag oproept of de wolf in die natuur wel gewenst is.  \n  \nDe Hoge Veluwe zegt nu in elk geval de natuur te willen beschermen tégen de wolf, een icoon van wilde natuur. In het drukstbevolkte land van Europa, met een fijnmazige infrastructuur en een bevolking die ver van de natuur afstaat, is voor de wolf geen plaats, stelt het park. De volledige focus op de wolf leidt bovendien de aandacht af van andere natuurdoelen, zoals bijvoorbeeld de bescherming van de kleine heivlinder die van het stuifzand afhankelijk is.  \n  \nEn inderdaad heeft Nederland in Europa de verplichting die soortrijke landschappen in stand te houden en zelfs uit te breiden. Wat maar weer duidelijk maakt dat 'echte natuur' in Nederland een relatief begrip is.","intensity":0,"negativity":1,"cluster_id":50,"similar_texts":"text467"},{"id":"44","publisher":"De Telegraaf","date":"2021-08-05","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/963d8bad06655f819aec9c0810c1a002/web/OPS/cciobjects.json&hash=c8e4339ddc94dd40092d#/pages/25","title":"donderdag","text":"donderdag\n\ntelesport\n\npagina d2\n\nwonen\n\npagina d8\n\nweer\n\npagina d10\n\npuzzel\n\npagina d11\n\ncultuur\n\npagina d12\n\ntelevisie\n\npagina d14\n\nFOTO \n\nRené Bouwman","intensity":0,"negativity":0,"cluster_id":14,"similar_texts":"text263"},{"id":"45","publisher":"Trouw","date":"2021-08-06","url":"https://krant.trouw.nl/titles/trouw/8321/publications/1321/articles/1421891/9/1","title":"DSM dreigt met vertrek als er geen verhuissubsidie komt","text":"Commotie rond multinationals is er geregeld, maar rond DSM haast nooit. Nu wel. Reuring is er niet omdat er iets mis is met de ingrediënten voor voedingsmiddelen of de kunststoffen die DSM produceert. Er komt ook geen grote ontslagronde. De commotie gaat over de verhuizing van het bedrijf dat ooit begon als De Staatsmijnen, daarna tot Dutch State Mines werd omgedoopt en nu 'gewoon' DSM heet.  \n  \nReuring was er eerst toen DSM aankondigde dat het Heerlen wil verruilen voor Maastricht. Dat viel niet goed in de voormalige mijnstad, een van de armste steden van Nederland met een hoog werkloosheidspercentage. DSM huist er al sinds 1902 en liet in 1983 aan Het Overloon een hoofdkantoor optrekken dat het in 1985 betrok.  \n  \nVolgens de DSM-leiding is dat kantoor te groot. Het biedt plaats aan duizend werknemers, er werken er nu circa 725 en er is behoefte aan werkruimte voor 350 a 400 mensen - ook bij DSM zal na corona meer worden thuisgewerkt.  \n  \nNaar eigen zeggen verkende de DSM-directie drie verhuisopties: de Amsterdamse Zuidas, het financiële centrum van Nederland, waar in het verleden ook Philips (vanuit Eindhoven), AkzoNobel (vanuit Arnhem) en Arcadis (ook Arnhem) neerstreken. Dan was er Kaiseraugst bij Basel in Zwitserland, het land waar een kleine tien procent van DSM's personeelsbestand huist en waar DSM veel produceert. Van de 9 miljard euro aan omzet die DSM in 2020 haalde, kwam 28 procent van productielocaties in Zwitserland. In Kaiseraugst verrijst ook een nieuw innovatiecentrum van DSM.\n\nHistorische banden\n\nMaar de keuze viel, volgens DSM mede vanwege de historische banden met Limburg, op het centrum van Maastricht, nabij het station, met de auto zo'n 20 minuten rijden van Het Overloon: op een bioscoop en een monumentale school die tot één gebouw worden omgevormd. Een duurzaam gebouw, benadrukt DSM. Kosten? Zo'n zeventig miljoen euro. Waaraan de gemeente Maastricht en Provinciale Staten van Limburg elk 1,75 miljoen subsidie zouden bijdragen.  \n  \nMaar in de Limburgse Staten is verzet gerezen tegen die steun. Waarom 1,75 miljoen oplepelen voor een verhuizing van een bedrijf dat geld genoeg heeft? Topman Dimitri de Vreeze, co-bestuursvoorzitter van DSM, reageerde deze week op die bezwaren. Hij zei dat een verhuizing naar Maastricht voor DSM duurder is dan een verhuizing naar Amsterdam en dat de subsidies een belangrijke rol speelden bij de keuze voor Maastricht. Als de subsidie van de provincie niet komt, zijn Amsterdam en Basel weer in beeld, meldde De Vreeze.  \n  \nDaarmee waren de gemoederen natuurlijk niet gesust. Heeft dat bedrag van 1,75 miljoen (2,5 procent van de verhuiskosten) echt een doorslaggevende rol gespeeld bij het besluit van DSM's? En als dat zo was, zou dat bedrag zo'n rol moéten spelen?  \n  \nDSM mag een beursgenoteerde multinational zijn en geen filantropische instelling, het bedrijf geldt al decennia als sociaal.  \n  \nDe banden met de vakbonden zijn doorgaans goed. DSM geldt als vooruitstrevend en innovatief en heeft duurzaamheid en maatschappelijk verantwoord ondernemen hoog in het vaandel staan. Winstmaximalisatie staat niet voorop, althans niet altijd.\n\nHandje ophouden\n\nGoed winstgevend is DSM wel. Daarbij incasseerde het recent een boekwinst van 567 miljoen op de verkoop van bedrijfsonderdelen en komt er nog eens zo'n 300 miljoen binnen door de verkoop van belangen in een ander bedrijf. Kortom: armoede is geen troef in (nu nog) Heerlen. Handje ophouden bij de provincie lijkt niet nodig. Verhuizing naar Amsterdam of Basel zal voor personeelsleden grote gevolgen hebben. Wil DSM het onderste uit de kan halen? Of speelt er meer?  \n  \nWoordvoerders van het concern waren gisteren niet bereikbaar voor commentaar. Een woordvoerder van de gemeente Maastricht, dat DSM graag ziet komen, liet weten dat de gemeenteraad achter de subsidie van 1,75 miljoen euro staat en dat het wachten nu is op het besluit van Provinciale Staten. Dat staat voor september op de rol.","intensity":0,"negativity":0,"cluster_id":7,"similar_texts":"text13"},{"id":"46","publisher":"De Volkskrant","date":"2021-08-05","url":"https://krant.volkskrant.nl/titles/volkskrant/7929/publications/1325/articles/1421218/12/2","title":"DSM laat zich in Limburg van zijn kleinste kant zien in discussie rond verhuizing","text":"Limburg is boos op DSM: het chemieconcern dreigt te vertrekken als de provincie de beloofde subsidie van 1,75 miljoen euro voor een nieuw hoofdkantoor intrekt. Volgens velen heeft het bedrijf een 'ereschuld' aan Limburg, in het bijzonder aan de mijnwerkers die DSM met hun zware arbeid hebben opgebouwd, ten koste van hun eigen gezondheid.  \n  \nHet valt inderdaad te waarderen als een bedrijf zich rekenschap geeft van zijn historische wortels en zijn verantwoordelijkheid tegenover de gemeenschap waaruit het is voortgekomen. Toch is die verantwoordelijkheid beperkt als zij niet meer is gebaseerd op een hedendaagse economische realiteit. De laatste kolenmijn werd in 1974 gesloten, bijna vijftig jaar geleden. DSM is allang geen Limburgs en zelfs geen Nederlands bedrijf meer, maar een internationaal concern dat slechts 5 procent van zijn omzet uit Nederland haalt. De Staatsmijnen werden Dutch State Mines.  \n  \nDSM had al besloten uit zijn historische vestigingsplaats Heerlen weg te gaan. Bij de keuze voor een nieuw hoofdkantoor werd getwijfeld tussen Maastricht, Amsterdam en Basel. Naar eigen zeggen werd het bedrijf over de streep getrokken door een subsidie van 1,75 miljoen euro van de gemeente Maastricht en nog eens 1,75 miljoen van de provincie Limburg.  \n  \nProvinciale Staten dreigt nu de Limburgse bijdrage te blokkeren. Een potje dat is bedoeld voor de leefbaarheid van kleine kernen mag niet worden gebruikt om een zeer winstgevende multinational te subsidiëren, vinden de Statenleden terecht.  \n  \nVervolgens liet DSM zich van zijn kleinste kant zien. Een bedrijf dat in de eerste zes maanden van 2021 een miljard euro winst maakte, dreigt uit de provincie te vertrekken omdat het 1,75 miljoen euro aan gemeenschapsgeld mis lijkt te lopen. Dat is nog geen 0,2 procent van de halfjaarwinst, en dat voor een hoofdkantoor dat toch als een investering op lange termijn mag worden beschouwd.  \n  \nProvinciale Staten van Limburg hebben gelijk als zij het gesjacher van DSM niet willen honoreren. Zij lopen wel het risico dat het hoofdkantoor vertrekt, waardoor zevenhonderd veelal hoogwaardige banen verloren gaan. Bij alle terechte verontwaardiging is dat helaas de realiteit van het internationaal opererende bedrijfsleven.","intensity":0,"negativity":0,"cluster_id":7,"similar_texts":"text690"},{"id":"47","publisher":"De Telegraaf","date":"2021-08-06","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/dd72d70e1567e59bcfa99b354f1914a5/web/OPS/cciobjects.json&hash=50023a04b48750f2af00#/pages/28","title":"Dure misrekening Weertman","text":"Dure misrekening Weertman\n\nOpenwaterzwemmen\n\nDe conclusie van Ferry Weertman na zijn teleurstellende optreden was even pijnlijk als eerlijk. „Ik had een raceplan dat niet bij deze race paste”, zei de 29-jarige openwaterzwemmer na zijn zevende plaats op de Zomerspelen van Tokio. \n\nHet kamp rond Weertman vertelde vooraf heel zelfverzekerd dat de Nederlander het best voorbereid was van alle zwemmers in het peloton, maar daar viel in de baai van het Odaiba Marine Park weinig van te merken. Zijn koelstrategie, die tot in detail was uitgedokterd, zal ongetwijfeld hebben gewerkt in het snikhete water. Met zijn vorm zat het naar eigen zeggen ook goed. Alleen op tactisch vlak – de belangrijkste component – werd de olympisch kampioen van ’Rio 2016’ afgetroefd door zijn concurrenten. \n\nVooral de Duitse winnaar Florian Wellbrock was ongenaakbaar. „Ik zag Florian bij boei 1 al losliggen”, analyseerde Weertman. „Alleen ik dacht: daar gaan we als groep nog wel bij komen, want dat doen we altijd. Dit keer was het echter anders. Na ronde 2 ben ik daarom gaan schakelen en harder gaan zwemmen dan ik van plan was. Achteraf gezien was ik daar misschien wat laat mee.”\n\nDe overweging van Weertman om door te gaan tot de Spelen van Parijs (2024) hangt naar eigen zeggen niet samen met de toekomstplannen van zijn vriendin en collega-topzwemster Ranomi Kromowidjojo (30). Ze hebben daar allebei nog geen beslissing over genomen.","intensity":0,"negativity":0,"cluster_id":31,"similar_texts":"text386"},{"id":"48","publisher":"Trouw","date":"2021-08-05","url":"https://krant.trouw.nl/titles/trouw/8321/publications/1320/articles/1421217/16/1","title":"Een bronzen medaille die voelt als goud","text":"Door het mondkapje heen zoent Maikel van der Vleuten tijdens de prijsuitreiking in het Equestrian Park de bronzen medaille. De springruiter uit Someren gaat door het leven als een nuchter mens, maar hij is zichtbaar geëmotioneerd als hij op het erepodium staat. Met vlak achter hem Beauville Z, op wiens rug hij in de barrage van de individuele finale de derde tijd neerzette.  \n  \nVan der Vleuten plaatste zich met de snelste tijd voor de barrage, waardoor hij als laatste mocht starten. Hij zag zijn vijf concurrenten foutloos over de zeven hindernissen vliegen, maar hield het hoofd koel. Met zijn 11-jarige ruin liet Van der Vleuten de balken liggen en noteerde hij een tijd van 38.90 seconden. Goed voor brons achter de Brit Ben Maher met Explosion W (37.85) en de Zweed Peder Fredricson met All In ( 38.02).  \n  \nIn de kwalificaties van dinsdag merkte Van der Vleuten (33) al dat zijn vorm oké was en dat ook zijn paard zich goed voelde. Maar hij zag ook dat de kwaliteit van de meeste combinaties bijzonder hoog was, met maar liefst 26 foutloze ritten. Voor het veroveren van een medaille zou een topprestatie nodig zijn. \"Ik kan het nog steeds niet helemaal bevatten\", zei hij beduusd voor de camera van de NOS.  \n  \nIn de finale van gisteren trok Van der Vleuten de goede lijn door. Onverschrokken en koelbloedig dwong hij een plaats af in de beslissende barrage, waarin hij naar zijn tweede olympische medaille sprong. In 2012 maakte hij in Londen deel uit van de formatie die in de landenwedstrijd zilver veroverde. Hij deelde dat succes destijds onder meer met Marc Houtzager, die in de finale met Dante teleurstelde en dertien strafpunten incasseerde.  \n  \nVan der Vleuten roemde na het bronzen succes zijn nog jonge en onervaren paard. De kracht en de overtuiging waarmee Beauville Z de hindernissen bedwong, maakte van hem een trotse ruiter. Hij vond het een prestatie van formaat dat Beauville Z in de barrage zo weinig hoefde toe te geven op Explosion W, de ijzersterke ruin van olympisch kampioen Maher, die de internationale springsport al twee jaar in zijn macht heeft. \"Dit was echt het hoogst haalbare. De bronzen medaille voelt als goud.\"  \n  \nTot maart van dit jaar had Van der Vleuten twee opties voor Tokio: Dana Blue en Beauville Z. Hij zat met beide paarden in het A-kader van de hippische bond, maar nadat Dana Blue bij wedstrijden in Doha een zware knieblessure had opgelopen, kon er een streep door de naam van de 13-jarige schimmelmerrie. Met Beauville Z koos Van der Vleuten een voorzichtige route naar de Spelen en dat betaalde zich gisteren uit.  \n  \nHij liet de Brabant Masters in Den Bosch schieten en sloeg ook de Grand Prix tijdens het CHIO in Rotterdam over. In alle rust bereidde hij Beauville Z voor op de Spelen. Van der Vleuten zei ook veel baat te hebben gehad van de ondersteuning van vader Eric in Tokio. \"Het is fijn dat iemand met zoveel ervaring tips geeft.\" Precies tien jaar geleden reden vader en zoon naar het zilver in de landenwedstrijd van de Europese kampioenschappen in Madrid.  \n  \nVan der Vleuten kroonde zich als vijfde Nederlandse springruiter met een individuele olympische medaille. Hij kan in de landenwedstrijd een dubbelslag slaan, al is het afwachten hoe Beauville Z herstelt van de zware inspanningen van de afgelopen twee dagen. Hij heeft slechts een dag om op adem en op krachten te komen voor de kwalificatiewedstrijd van morgen. Van de twintig landen plaatsen de beste tien zich voor de finale van zaterdag.","intensity":0,"negativity":1,"cluster_id":25,"similar_texts":"text655"},{"id":"49","publisher":"Algemeen Dagblad","date":"2021-08-05","url":"https://krant.ad.nl/titles/algemeendagblad/7908/publications/25481/articles/1421216/4/1","title":"Eerste aanhouding van 'drama op Mallorca'","text":"Gistermorgen werd Sanil B. in zijn ouderlijke woning in Hilversum aangehouden. Hij is de eerste opgepakte verdachte in verband met gede geweldsincidneten op Mallorca en is overgebracht naar een cellencomplex in Almere. Zijn vader bevestigde de aanhouding. ,,Sanil wordt verdacht van betrokkenheid bij het drama, maar was naar eigen zeggen niet in de buurt van de vechtpartij'', aldus de vader.  \n  \nDe verdachte vierde met vrienden vakantie op het eiland waar meerdere ruzies ontstonden met andere toeristen. Tijdens een van twee grotere incidenten werd de 27-jarige Carlo Heuvelman uit Waddinxveen dusdanig mishandeld dat hij later overleed. De man die nu is opgepakt is te zien op een filmpje waar een liggende man op de grond wordt geschopt. Die liggende man is echter niet Carlo Heuvelman.  \n  \n,,Er is bij die vechtpartij rond Carlo nog iemand geschopt en dat is de man op het filmpje'', aldus een woordvoerder van het OM. ,,De man die nu is opgepakt, wordt nu nog niet verdacht van het schoppen van Carlo, maar van andere slachtoffers.''  \n  \nDe advocaat van Sanil wil nog niet inhoudelijk reageren. De 19-jarige Sanil kwam vorige week zelf even aan de lijn toen deze krant hem belde. Hij zei toen dat het schandalig was hoeveel er werd gespeculeerd en wilde verder geen commentaar geven.\n\nNette baan\n\nDe vader van Sanil geeft wel enige uitleg: een vriend van Carlo zou zich ook agressief hebben gedragen, tegen onder anderen de uitbater van een discotheek. ,,Sanil en zijn vrienden wilden hun kant van het verhaal naar buiten brengen nadat ze waren zwartgemaakt op Geenstijl maar deden dat op advies van advocaten niet'', zegt zijn vader. Zijn zoon heeft, aldus de vader, 'een nette baan'. ,,Hij had een eigen callcenter en werkt nu voor de GGD.''  \n  \nDe vader spreekt van 'een nachtmerrie'. Maar voegt daar meteen aan toe 'dat het voor de ouders van Carlo nog erger is, want die zijn hun zoon kwijt.' Hij zegt dat zijn zoon en diens vriendengroep niet op vakantie gingen om iemand dood te schoppen. ,,Vorig jaar waren ze zonder problemen in Albufeira. Ik denk dat het nu 'verkeerde moment, verkeerde plek' was.''  \n  \nHet eerste geweldsincident waar zijn zoon van wordt verdacht, vond plaats bij een horecagelegenheid in badplaats El Arenal, het tweede op de boulevard. Van beide incidenten zijn beelden beschikbaar. Zowel in Spanje als in Nederland zijn getuigenverklaringen opgenomen. 'Dit heeft geresulteerd in de verdenking van tweemaal poging doodslag', aldus het Openbaar Ministerie in een verklaring.  \n  \nBij het tweede incident werd Carlo Heuvelman dodelijk mishandeld, maar de aangehouden verdachte wordt er dus (nog) niet van verdacht de Waddinxvener te hebben geschopt. Wel was hij te zien op de beelden die veelvuldig zijn gedeeld op internet. De mannen die Carlo de fatale schoppen hebben toegedeeld, zijn dus nog niet gepakt.  \n  \nDe verdenking is deels gebaseerd op bevindingen van de Spaanse politie en deels op het onderzoek in Nederland. Inmiddels hebben elf personen als getuige verklaringen afgelegd. Acht van hen hebben zelf ook aangifte gedaan van geweld dat tegen hen is gepleegd. Alle getuigen hebben de Nederlandse nationaliteit.  \n  \nSanil maakte deel uit van een groep van dertien vrienden die op Mallorca vakantie vierde. Volgens de politie op Mallorca viel de groep in de nacht van 14 juli zomaar toeristen aan. Het gaat om jongens van 18 tot en met 20 jaar uit Hilversum en Bussum. Zij moeten allemaal vrezen voor straffen, als ze bij het doodschoppen van de man in de buurt waren. Ook als hun rol slechts een kleine was.  \n  \nDe politie wilde de groep vlak na de mishandelingen aanhouden in een vakantiewoning vlakbij Palma, maar twaalf van de dertien verdachten bleken al naar Nederland te zijn gevlogen. Een van de jongens uit de groep bleef achter om de sleutels in te leveren van het appartement waar de groep verbleef. Hij werd uiteindelijk opgepakt en verhoord door de Spaanse politie, maar werd daarna weer vrijgelaten omdat op beelden te zien is dat hij geen grote rol zou hebben gespeeld bij de vechtpartij.\n\nBoze reacties\n\nDe Spaanse justitie besloot kort geleden dat het onderzoek en vervolging van de verdachten aan Nederland wordt overgedragen. Dat leidde tot veel boze reacties, maar wil zeker niet zeggen dat hier ook mildere straffen wachten. Voor openlijke geweldpleging met de dood tot gevolg kan twaalf jaar cel worden opgelegd. Ook zijn de regels voor vervroegde vrijlating sinds 1 juli in Nederland strenger geworden.","intensity":0,"negativity":2,"cluster_id":28,"similar_texts":"text252"},{"id":"50","publisher":"De Telegraaf","date":"2021-08-06","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/dd72d70e1567e59bcfa99b354f1914a5/web/OPS/cciobjects.json&hash=656005722e1db146237c#/pages/42-43","title":"Eetbusdrama in West na grote loodsbrand","text":"Eetbusdrama in West na grote loodsbrand\n\nVan de loods aan de Turbinestraat is niet veelmeer over. \n\nfoto\n\nMichel van Bergen\n\nDe foodtruck van Richard.\n\nfoto Facebook\n\n❮❯\n\nVerslagenheid bij gedupeerde horeca-ondernemers\n\ndoor Marouschka \n\nvan de Groep\n\nAmsterdam Verbijstering, verdriet en verslagenheid bij de ondernemers die gedupeerd zijn door de brand in een loods in Amsterdam-West. Het gebouw van zo’n duizend vierkante meter in de Turbinestraat brandde in de nacht van woensdag op donderdag helemaal uit. Er werden voornamelijk foodtrucks opgeslagen.\n\n„Ik kan het nog steeds niet geloven, het is zo onwerkelijk”, zegt een verslagen Jeffrey Fraai terwijl hij naar de uitgebrande loods staart. De eigenaar van de Caribische foodtruck Food Fiësta was gisteravond rond half twaalf nog in de loods om wat voor te bereiden voor komend weekend. „Dan zou ik voor het eerst in anderhalf jaar weer een festival draaien”, sombert hij.\n\nNachtmerrie\n\n„Toen ik het bericht kreeg van de brand dacht ik nog: misschien is het maar aan één kant en is mijn truck gespaard gebleven. Maar het hele gebouw is gewoon honderd procent afgebrand.” De foodtruck-eigenaar baalt dat hij er niet bij was toen iets over twaalf uur de brand uitbrak. \n\n„Rook of geen rook, dan had ik mijn truck naar buiten gereden”, zegt hij stellig.\n\nDe brandweer rukte even na middernacht met meerdere eenheden uit en wist te voorkomen dat het vuur oversloeg naar omliggende panden. De loods brandde echter volledig uit. Volgens verhuurder Thomas Moonen werden daarin vooral foodtrucks opgeslagen, maar diende het ook als opslag voor evenementenmateriaal en was er een geluidsstudio. „Allemaal mensen die het al zwaar genoeg hebben gehad. Echt heel erg treurig.”\n\n„Ik zit helemaal te shaken, het is echt een nachtmerrie”, vertelt Richard Matulessy, eigenaar van Rich Pork. Ook zijn zeven meter lange Mercedes-Benz Vario, omgebouwd tot foodtruck, is verloren gegaan bij de brand. „Ik las vanmorgen al dat er niets meer te redden was, maar ik wilde het toch even met eigen ogen zien”, verzucht hij. „Nu landt het pas.”\n\n„Ik heb mijn hele ziel en zaligheid in dit bedrijf gestopt. Het was al een raar anderhalf jaar, dan gloort er eindelijk een beetje licht aan het einde van de tunnel en gebeurt dít”, zegt hij ontsteld. „Bij brand denk je altijd dat het een ver-van-je bed-show is; zoiets gebeurt mij niet. Het komt echt als een mokerslag aan. Ik heb er gewoon geen woorden voor.”\n\nOok het complete cateringbedrijf van Tymo Dijkstra stond in de loods opgeslagen: drie foodtrucks in totaal, waar ze normaal gesproken alle grote festivals mee afgaan: van Mysteryland tot Lowlands. „We hebben zo’n enorm ellendig jaar gehad met corona en alles wat daaruit voort is gekomen. Het eerste wat ik dacht is: wat gaat er nog meer gebeuren? Kom ik straks onder een bus, of zo?”, zegt de eigenaar van Piepers & Rund met enig sarcasme.\n\nDoorstart\n\nHet is voor de ondernemers nu afwachten wat de verzekering gaat doen. Volgens verhuurder Moonen is brandstichting inmiddels uitgesloten. Dijkstra hoopt een doorstart te kunnen maken. „Maar er moet eerst geld komen. Ons geld is na alles nu gewoon op.”\n\n’Dit is een mokerslag’","intensity":0,"negativity":0,"cluster_id":59,"similar_texts":"text555"},{"id":"51","publisher":"De Telegraaf","date":"2021-08-06","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/dd72d70e1567e59bcfa99b354f1914a5/web/OPS/cciobjects.json&hash=4e0c017670f3d071e8ec#/pages/30","title":"EINDE VAN PERFECT HUWELIJK","text":"EINDE VAN PERFECT HUWELIJK\n\nNa 21 jaar wacht FC Barcelona een toekomst zonder Lionel Messi.\n\nFOTO Getty Images\n\n❮❯\n\nKoeman en FC Barcelona lijken door te moeten zonder Messi \n\ndoor Yorick Hokke\n\nAMSTERDAM Wat eigenlijk nooit voor mogelijk werd gehouden, lijkt nu toch te gebeuren: Lionel Messi (34) vertrekt bij FC Barcelona. Na 21 jaar in Catalonië kan de club het Argentijnse fenomeen om economische redenen niet binnenboord houden. Verbijstering alom in Camp Nou, nu Ronald Koeman verder moet zonder zijn ster.\n\nHet contract van Messi liep een maand geleden af, maar beide partijen gingen in gesprek om toch met elkaar door te gaan. Hoewel die intenties er van zowel club als speler waren, Messi zelfs bereid was om lagere voorwaarden te accepteren en een nieuw contract aanstaande leek, gooien de penibele economische situatie van Barcelona en de regels van competitie-organisator La Liga roet in het eten. Barcelona spreekt in een statement van ’economische belemmeringen’.\n\nHet is algemeen bekend dat de Spaanse topclub met enorme schulden kampt en daardoor amper geld kan uittrekken voor nieuwe spelers. Begin dit jaar bedroeg de schuld nog 1,2 miljard euro. Dat bedrag is onder meer zo hoog door de coronacrisis. Het is niet voor niets dat de Catalanen met Memphis Depay, Sergio Agüero en Eric Garcia drie spelers binnenhaalden die een transfervrije status genoten. Alleen voor Emerson Royal, een speler van Real Betis, werd negen miljoen euro betaald.\n\nDepay hoopte vurig dat hij een aanvalsduo zou kunnen vormen met Messi, maar die droom gaat nu in rook op. Het zal voor iedereen wennen worden, Messi in een ander shirt dan het blauwrood van de Catalanen. Maar vooral ook: een wedstrijd in Camp Nou zonder La Pulga (De Vlo) op de rechterflank. Zeventien jaar lang maakte hij onderdeel uit van de hoofdmacht. \n\nVanaf het moment dat Frank Rijkaard Messi in 2004 zijn opwachting liet maken in het eerste elftal, zag de wereld iets wat het nog nooit had gezien. Nooit eerder was er een Barcelona-speler zo lichtvoetig als de in Rosario geboren Messi. Met onnavolgbare dribbels en onwaarschijnlijke doelpunten bracht hij Barça succes na succes. Tussen 2008 en 2015, toen Messi een cruciale factor was in geweldige teams met Sergio Busquets, Xavi, Andres Iniesta en later ook Luis Suarez en Neymar, stond er geen maat op Barcelona en zijn befaamde ’tiki-taka-voetbal’. \n\nMessi werd in zijn periode in Catalonië zes keer uitgeroepen tot beste voetballer ter wereld, won alle prijzen die er te winnen vielen en maakte in 778 wedstrijden het duizelingwekkende aantal van 672 (!) doelpunten. De enige speler die hem qua doelpuntenaantallen en assists kon bijbenen, was zijn eeuwige rivaal Cristiano Ronaldo in dienst van Real Madrid.\n\nHet was dan ook niet voor niets dat Messi al jaren gold als de bestbetaalde speler van Barcelona. Begin dit jaar lekte uit dat hij in Camp Nou een gemiddeld jaarsalaris van 138 miljoen euro verdiende. De laatste vier jaar zou hij 555 miljoen euro hebben opgestreken bij zijn club. Enorme bedragen, die Messi met zijn prestaties en wereldwijde bekendheid echter terugverdiende voor Barcelona.\n\nDat zijn salaris uitlekte, was overigens het gevolg van een interne strijd die Messi jarenlang voerde met de inmiddels vertrokken preses Josep Maria Bartomeu. Voorafgaand aan het afgelopen seizoen had de Argentijn het slecht naar zijn zin bij de club. Bartomeu verkocht zijn beste vriend Luis Suarez aan concurrent Atletico Madrid, dat daarna pijnlijk genoeg bij de hand werd genomen door de Uruguayaan en kampioen werd. Messi liet het clubbestuur middels een fax weten te willen vertrekken, maar dat stond Bartomeu niet toe. Nadat de preses zelf vertrok, keerde de rust terug en speelde Messi onder Koeman een prima seizoen. \n\nHet lijkt zijn laatste seizoen in Camp Nou te zijn geweest. De vraag is nu wat Messi gaat doen. De Argentijn sprak onlangs uit dat hij ooit de Verenigde Staten wil ontdekken. Ook zijn oude club Newell’s Old Boys in Argentinië ziet hem graag komen. In Europa lijken alleen het kapitaalkrachtige Manchester City en Paris Saint-Germain kanshebbers. \n\nMemphis kan droomduo met ’De Vlo’\n\nvergeten","intensity":1,"negativity":0,"cluster_id":47,"similar_texts":"text293"},{"id":"52","publisher":"NRC Handelsblad","date":"2021-08-05","url":"https://www.nrc.nl/nieuws/2021/08/05/ferry-weertman-volledig-verrast-door-duitse-kamikazeactie-a4053758#20210805-79735-310","title":"Ferry  Weertman volledig verrast door Duitse kamikazeactie","text":"Tokio 2020 Prolongatie van de olympische titel op de 10 kilometer leek openwaterzwemmer Ferry Weertman mogelijk. Hij kende een bijna perfecte voorbereiding.   ,Ferry Weertman had aan alles gedacht ter voorbereiding op de olympische 10 kilometer zwemmen in het open water. Hij had zich medisch laten doormeten om te zien hoe zijn lichaam op warmte reageerde, belegde trainingskampen in tropische oorden en zwom in dikke trainingspakken om te wennen aan hoge temperaturen. Hij oefende op het aantikken van de finishplaat en het ronden van de boeien die het parcours aangeven. Vijf jaar lang stond alles in het teken van het zwemmen in de extreme omstandigheden, om met succes zijn olympische titel te kunnen verdedigen.Van tevoren had Weertman een duidelijk raceplan opgesteld. Omdat het water in het Odaiba Marine Park bijna de 30 graden Celsius aantikte, zou het zaak zijn niet teveel energie te verspillen in de beginfase van de wedstrijd. De eerste twee rondjes wilde Weertman rustig aan doen. En daarna zou hij langzaam maar zeker naar voren zwemmen, om in de slotfase te vertrouwen op zijn eindsprint. Maar waar Weertman geen rekening mee gehouden had, was hoe de race in Tokio zich vanaf de start ontvouwde. Direct zwom de Duitser Florian Wellbrock, de wereldkampioen van 2019, weg van de rest. Kamikazeactie, laat maar gaan, zag je de anderen denken. Als hij sportieve harakiri wil plegen, moet hij het zelf weten. De Australiër Jarrod Poort probeerde iets soortgelijks in Rio de Janeiro in 2016, pakte bijna anderhalve minuut voorsprong, maar werd een kilometer voor de finish teruggepakt en eindigde als 21ste. Weertman won het goud. Ditmaal loopt het anders. Wellbrock blijft doorzwemmen, zijn voorsprong blijft intact. Soeverein tikt de Duitser na ruim 1 uur en 48 minuten zwemmen aan, hij heeft bijna een halve minuut voorsprong op de nummers twee en drie. Weertman, die in de vergeefse achtervolging bijna vijf rondjes op het parcours in zijn eentje heeft gezwommen, wint het sprintje van de achterliggers en wordt zevende op drie minuten afstand. In tranen staat Weertman voor de camera van de NOS. „Het is gewoon heel erg kut. Ik was heel erg goed in vorm, we hadden een goed raceplan, maar het paste niet bij deze race. Dan kan je niet doen waar je voor getraind hebt. Dat doet pijn.” Het was een mentale strijd geweest, vertelt hij. Rondje na rondje proberen de aansluiting met de koplopers te vinden, maar geen meter dichterbij komen. Weertman dacht eraan te stoppen, zich uit het water te hijsen en de race verder te laten voor wat het was. Een dag eerder had hij nog de knokfilm Never Back Down gekeken, waarin opgeven geen optie is. Dat schoot wel een paar keer door zijn hoofd. En dus zwom Weertman door en wist hij het nog op te brengen te sprinten voor de zevende plaats. Bondscoach Thijs Hagelstein zei na de race verschillende scenario’s doorgesproken te hebben, maar hier had hij niet op gerekend. „Sinds 2016 heeft niemand ook maar een poging gedaan om zo te winnen. Gezien de omstandigheden hier dachten we dat zoiets kansloos zou zijn.” Als liefhebber had hij van de race van Wellbrock genoten, zei Hagelstein. „Maar ik had hier natuurlijk liever heel anders gestaan.”Over zijn toekomst wilde de 29-jarige Weertman, die olympisch, wereld- en Europees kampioen is geweest in zijn carrière, het vlak na de race nog niet hebben. Eerst gaat hij twee maanden met vakantie. Dan gaat hij nadenken of hij nog 100 procent voor het zwemmen wilt gaan, zei hij. „Anders heeft het geen zin.”\n\nEen versie van\n\ndit artikel\n\nverscheen ook in\n\nNRC Handelsblad\n\nvan 5 augustus 2021","intensity":1,"negativity":0,"cluster_id":45,"similar_texts":"text749"},{"id":"53","publisher":"Trouw","date":"2021-08-06","url":"https://krant.trouw.nl/titles/trouw/8321/publications/1321/articles/1421891/7/3","title":"Finale Oranje-hockeysters","text":"Vandaag (Nederlandse tijden)  \n  \n07.00 Boksen, halve finale middengewicht (v): Price (VK) - Nouchka Fontijn  \n  \nVanaf 08.30 Baanwielrennen: kwalificatie sprint (v) met Shanne Braspennincx, (halve) finales sprint (m) met Jeffrey Hoogland en Harrie Lavreysen, koppelkoers (v) met Amy Pieters en Kirsten Wild*  \n  \n12.00 Hockey, finales (v): Nederland - Argentinië  \n  \nVanaf 13.25 Atletiek: eerste ronde 4 x 400m (m) met Ramsey Angela, Terrence Agard, Liemarvin Bonevacia, Tony van Diepen, Jochem Dobber en/of Noud Wardenburg, finale 1500m (v) met Sifan Hassan, finale 4 x 100m (v) met Marije van Hunenstijn, Lieke Klaver, Naomi Sedney, Dafne Schippers, Nadine Visser en/of Leonie van Vliet*  \n  \nMorgen  \n  \n00.00 Marathon (v): Andrea Deelstra en Jill Holterman  \n  \n00.30 Golf, individueel (v): eerste ronde*  \n  \n04.00 Waterpolo, plaatsingsronde (v): Nederland - Australië  \n  \nVanaf 08.30 Baanwielrennen: sprint (v), keirin (m) met Matthijs Büchli en Harrie Lavreysen, koppelkoers (m) met Yoeri Havik en Jan Willem van Schip  \n  \nVanaf 12.45 Atletiek: finale 10.000m (v) met Sifan Hassan en Susan Krumins, finale 4 x 400m (v) met Femke Bol, Andrea Bouma, Lieke Klaver, Hanneke Oosterwegel, Anne van de Wiel, Laura de Witte en/of Lisanne de Witte*  \n  \n* = precieze tijdstip afhankelijk van lotingen/kwalificatiewedstrijden","intensity":0,"negativity":0,"cluster_id":65,"similar_texts":"text80"},{"id":"54","publisher":"Trouw","date":"2021-08-05","url":"https://krant.trouw.nl/titles/trouw/8321/publications/1320/articles/1421217/4/3","title":"Finale voor Bonevacia","text":"### Het programma van de Nederlandse sporters\n\n* = precieze tijdstip afhankelijk van lotingen/kwalificatiewedstrijden  \n  \nVandaag  \n  \n07.00 Waterpolo, plaatsingsrondes (v): China - Nederland  \n  \n08.00 Schoonspringen: finale tienmetertoren (v)*  \n  \nVanaf 08.30 Baanwielrennen: omnium (m) met Jan-Willem van Schip, sprint (m) met Jeffrey Hoogland en Harrie Lavreysen, keirin (v) met Shanne Braspennincx en Laurine van Riessen*  \n  \nVanaf 12.25 Atletiek: eerste ronde 4 x 400m (v) met Lieke Klaver, Hanneke Oosterwegel, Anne van de Wiel, Laura de Witte en/of Lisanne de Witte, zevenkamp (v) met Anouk Vetter, Emma Oosterwegel en Nadine Broersen, finale 400m (m) met Liemarvin Bonevacia*  \n  \nMorgen  \n  \n07.00 Boksen, halve finales middengewicht (v): Price (VK) - Nouchka Fontijn  \n  \nVanaf 08.30 Baanwielrennen: kwalificatie sprint (v) met Braspennincx en Van Riessen, (halve) finales sprint (m), koppelkoers (v) met Amy Pieters en Kirsten Wild*  \n  \n12.00 Hockey, finales (v): Nederland - Argentinië  \n  \nVanaf 13.25 Atletiek: eerste ronde 4 x 400m (m) met Ramsey Angela, Terrence Agard, Liemarvin Bonevacia, Tony van Diepen, Jochem Dobber en/of Noud Wardenburg, finale 1500m (v) met Sifan Hassan, finale 4 x 100m (m/v)*","intensity":0,"negativity":0,"cluster_id":65,"similar_texts":"text688"},{"id":"55","publisher":"De Telegraaf","date":"2021-08-06","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/dd72d70e1567e59bcfa99b354f1914a5/web/OPS/cciobjects.json&hash=bfc58a454e974d952ad9#/pages/4-5","title":"Fosfine-schepen worden in andere haven ontgast","text":"Fosfine-schepen worden in andere haven ontgast\n\nOvereenstemming aanpak gif\n\nEDE Er is een oplossing in zicht voor de drie binnenvaartschepen die sinds vorige week dinsdag aan de ketting liggen omdat er te veel van het giftige gas fosfine (tegen ongedierte) in het laadruim is gemeten. De schepen brachten tarwe uit Polen naar diervoederbedrijf De Heus Voeders. Ze liggen nu in havens in Utrecht, Veghel en Zwolle.\n\nDe schepen zullen in afstemming met Rijkswaterstaat naar een haven varen waar de lading ontgast kan worden. Dat kan in Amsterdam en Rotterdam. Tijdens het varen is een zogenoemde gassingsleider aan boord van elk schip, die continu metingen verricht. Het plan van aanpak is samen met alle betrokken hulpdiensten en instanties gemaakt, aldus De Heus Voeders.\n\nDe Inspectie SZW is akkoord met het plan, maar wil eerst nog meetrapportages zien.","intensity":0,"negativity":0,"cluster_id":5,"similar_texts":"text124"},{"id":"56","publisher":"Trouw","date":"2021-08-05","url":"https://krant.trouw.nl/titles/trouw/8321/publications/1320/articles/1421217/10/5","title":"Frankrijk faalt bij schoner maken lucht en krijgt boete","text":"Frankrijk moet van de rechter 10 miljoen euro boete betalen omdat het onvoldoende maatregelen heeft genomen om de luchtkwaliteit te verbeteren. De Franse Raad van State geeft de regering nog wel zes maanden voordat er moet worden betaald, maar verwacht niet dat het in zo'n korte tijd lukt om de wettelijke normen na te leven. Als er maatregelen worden genomen, zullen die de situatie volgens de raad niet direct verbeteren. De hoogste Franse bestuursrechter rechtvaardigt de boete door 'de ernst van de gevolgen voor de volksgezondheid' en 'de daaruit voortvloeiende urgentie'. Luchtvervuiling zorgt naar schatting voor tienduizenden vroegtijdige sterfgevallen per jaar in Frankrijk.","intensity":0,"negativity":0,"cluster_id":43,"similar_texts":"text337"},{"id":"57","publisher":"Algemeen Dagblad","date":"2021-08-06","url":"https://krant.ad.nl/titles/algemeendagblad/7908/publications/25500/articles/1421889/25/1","title":"Geheim van Paolo Conte blijft geheim","text":",,Ik zie het schrijven van een lied als het schilderen van een landschap'', gromt Paolo Conte (84) aan het begin van Via Con Me (It's Wonderful). Om er aan toe te voegen: 'Van het autobiografische ben ik altijd weggebleven.'  \n  \nWaarom? Regisseur Giorgio Verdelli vraagt er niet naar, maar begrijpt het vermoedelijk wel. Want ook in de documentaire speelt het persoonlijke leven van de Italiaanse evenknie van Leonard Cohen geen enkele rol. Het is alsof Conte met het einde van zijn loopbaan in zicht heeft verordonneerd dat de film er alleen mocht komen als die zijn persoonlijke mysterie niet al te veel zou ontrafelen.  \n  \nAan die opdracht heeft Verdelli keurig voldaan. In Via Con Me wordt honderd minuten lang alleen in superlatieven gesproken over de maestro van de mompeljazz. En er wordt vooral heel veel muziek getoond, onder meer met livebeelden uit theater Carré in 1988.\n\nKlarinetmelodie\n\nOok daar is Conte de gentleman die in maatkostuum achter zijn vleugel zijn poëzie van een dikke laag vocaal gruis voorziet. De muzikant vergaarde in Nederland bekendheid met de aanstekelijke titelsong van deze documentaire (It's wonderful! It's wonderful! Good luck, my baby!) en met Max met zijn majestueus slepende klarinetmelodie. Die song is vreemd genoeg een van de weinige die niet uitvoerig wordt besproken. Conte's andere composities worden tot in detail ontleed door een legertje kenners en bewonderaars, onder wie zangeres Jane Birkin en acteur Roberto Begnini.  \n  \nDe laatste is een schot in de roos als ronkende commentator van Contes loopbaan. In prachtig vlammend Italiaans struikelen de metaforen over elkaar heen in zijn karakterisering van Conte als edelman, graaf, zelfs als prins van de Italiaanse muziek.  \n  \nDie status kreeg Conte overigens pas op latere leeftijd. Tot zijn 40ste werkte de troubadour namelijk nog als advocaat. Liedjes schrijven deed hij wel, maar altijd met de bedoeling dat anderen ze zouden zingen. In 1968 bleek hij met Azurro een hymne van Italiaanse nationale trots te hebben geschreven, toen Adriano Celentano er een hit mee scoorde.  \n  \nPas in 1974 liet Conte zich overhalen om voor het eerst zelf een album op te nemen. ,,Ik ben nooit op persoonlijk succes uit geweest'', zegt hij in Via Con Me. ,,Ik begon te zingen om mijn liedjes te verdedigen. Ik ben als het ware hun advocaat geworden.''  \n  \nDat beroep oefent hij nog steeds uit vanuit zijn geboorteplaats Asti in de regio Piemonte. Daar, tussen de cipressen en de olijfbomen, moet zich ergens het geheim van de diepe melancholie in de stem van de troubadour bevinden. Maar waar? Het doet Conte ongetwijfeld deugd dat ook na deze documentaire nog steeds bijna niemand het precies weet.  \n  \nPaolo Conte - Via Con Me (It's Wonderful)is alleen aanstaande zondag en dinsdag te zien in vijftig bioscopen in Nederland.","intensity":0,"negativity":2,"cluster_id":61,"similar_texts":"text570"},{"id":"58","publisher":"Algemeen Dagblad","date":"2021-08-05","url":"https://krant.ad.nl/titles/algemeendagblad/7908/publications/25481/articles/1421216/34/1","title":"Goud De Grasse","text":"Andre De Grasse heeft de 200 meter gewonnen. De Canadese atleet kwam tot een nieuw nationaal record van 19,62 seconden in de finale en versloeg daarmee Kenneth Bednarek en regerend wereldkampioen Noah Lyles, beiden uit de Verenigde Staten. Bednarek pakte zilver met 19,68 en Lyles brons met 19,74.  \n  \nDe Grasse versnelde in de laatste 100 meter en passeerde Bednarek, die als snelste uit de bocht was gekomen. Het is de eerste gouden medaille voor De Grasse op de Spelen. In 2016 pakte de sprinter zilver op de 200 meter en brons op de 100 meter. Op de 100 meter in Tokio veroverde hij zondag brons.","intensity":0,"negativity":0,"cluster_id":48,"similar_texts":"text495"},{"id":"59","publisher":"Trouw","date":"2021-08-05","url":"https://krant.trouw.nl/titles/trouw/8321/publications/1320/articles/1421217/13/2","title":"Groot bedrag aan belasting geëist van Ahold Delhaize","text":"### Geschil\n\nDe Belgische belastingdienst wil dat supermarktconcern Ahold Delhaize alsnog honderden miljoenen euro's aan belasting betaalt. Dat heeft Delhaize in 2018 niet gedaan toen het zijn Amerikaanse winkels aan het Nederlandse moederbedrijf verkocht. De verkoop van de winkels was volgens Ahold Delhaize vrijgesteld van belasting, omdat de waardering overeenkwam met de boekwaarde. Nu zegt de Belgische fiscus echter dat de winkels destijds veel meer waard waren. De zaak zou Ahold Delhaize maximaal 380 miljoen euro kunnen kosten. Ahold Delhaize zegt in het jaarverslag dat het zich \"hevig zal verzetten en verdedigen\" tegen het standpunt van de Belgische belastingdienst. Volgens experts kan een dergelijk conflict jaren duren.","intensity":0,"negativity":1,"cluster_id":21,"similar_texts":"text492"},{"id":"60","publisher":"De Volkskrant","date":"2021-08-05","url":"https://krant.volkskrant.nl/titles/volkskrant/7929/publications/1325/articles/1421218/39/2","title":"Het ingetogen La virgen de agosto, vol zomerse scènes die zich afspelen in Madrid, is verrukkelijk ★★★★☆","text":"### Filmrecensies\n\nLa virgen de agosto\n\nDrama\n\n★★★★☆\n\nRegie\n\nJonás Trueba\n\nMet\n\nItsaso Arana, Vito Sanz, Isabelle Stoffel, Joe Manjón, María Herrador, Luis Alberto Heras, Mikele Urroz  \n  \n125 min., in 12 zalen. Vanaf 19/8 op Picl.  \n  \nFilms lopen al snel vol met actie en intriges. Wat een verademing kan het zijn als een film vakantie mag vieren, ontspannen slenterend van de ene zomerse scène naar de andere. Precies dat doet de Spaanse regisseur Jonás Trueba met zijn vijfde speelfilm La virgen de agosto, en het resultaat is verrukkelijk.  \n  \nHoofdpersonage is de 33-jarige Eva, die net als zoveel andere Madrilenen ervoor kiest de hete augustusmaand door te brengen in haar eigen woonplaats, waar het ene festival na het andere plaatsvindt. Ze huurt een woning elders in de stad, in een beginscène die meteen de juiste toon zet: nadat de bewoner haar door het appartement heeft rondgeleid, hebben ze nog een gesprek over Amerikaanse filosofen en klassieke Hollywood-komedies, waarbij vlekken zonlicht op de muren glinsteren en het stadsgedruis door de open ramen naar binnen glipt. Dat het gesprek vooral een monoloog van de verhuurder is waarbij Eva aandachtig toeluistert, zegt ook al iets. Eva lijkt enigszins zoekende, alsof ze een levensfase heeft bereikt waarop ze niet meer helemaal zeker weet wie ze is en wat ze wil. Actrice Itsaso Arana, die samen met Trueba het scenario schreef, legt dan ook geregeld een vederlichte onvrede in haar spel, terwijl ze Eva vooral vertolkt als een nieuwsgierige, ontvankelijke vrouw die zich graag door de stroom van het leven laat meevoeren. Of dat althans probeert.  \n  \nLa virgen de agosto voelt vaak als een ingetogen variant op de Before...-trilogie van Richard Linklater. Hij herinnert ook aan Éric Rohmers praat- en dwaalfilms, maar dan zonder de ingewikkelde amoureuze perikelen. Wandelend door de parken en straten van Madrid treft Eva vreemden en bekenden, voormalige geliefden en mensen met wie een nieuwe romance zou kunnen beginnen. Herhaaldelijk valt haar oog op een Aziatische toerist: ze volgt haar stiekem naar een museum, waar ze op een oude vriend stuit. Ze hervat verwaterde contacten, vindt een nieuwe kameraad in bovenbuur Olka (Isabelle Stoffel) en raakt aan de praat met een man (Vito Sanz) die wellicht van een brug wil springen.  \n  \nEn zo volgt het in pasteltinten gefilmde La virgen de agosto gemoedelijk Eva's pad, van de ene dag naar de andere, waarbij je niet alleen Eva steeds (een beetje) beter kennen, maar ook haar stad. Het resultaat is een op zijn eigen manier volmaakte film, waarvan je afscheid neemt met een plezierig mengsel van verzadiging en onbestemde weemoed.","intensity":1,"negativity":1,"cluster_id":40,"similar_texts":"text322"},{"id":"61","publisher":"De Telegraaf","date":"2021-08-06","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/dd72d70e1567e59bcfa99b354f1914a5/web/OPS/cciobjects.json&hash=f68315bda52d89d56e66#/pages/36-37","title":"Het leven is wonderful","text":"Het leven is wonderful\n\nDe Italiaan was tot ver na zijn dertigste advocaat.\n\n„Ik wilde mijn liedjes alleen maar opnemen als een soort visitekaartje”, vertelt Paolo Conte.\n\n❮❯\n\nNieuwe documentaire ’Via con me’ belicht Paolo Conte\n\nIn Italië heerst geen twijfel: Paolo Conte behoort tot de aller-, allergrootsten. De zanger, pianist en componist is inmiddels 84 en in de documentaire Via con me (It’s wonderful), op 8 en 10 augustus te zien in de bioscoop, wordt hij bedolven onder de mooiste loftuitingen. Zelf blikt hij ondertussen terug op een halve eeuw liedjes, concerten en gedachten.\n\nTerwijl een glanzend rode Fiat Topolino door de zonnige, rustieke Italiaanse heuvels tuft, komt de oude meester tot de kern van zijn succes. Waaróm zovelen al zijn carrière lang aan zijn lippen hangen, totaal in de ban, wegdromend. „Ik ben als een landschapsschrijver. Het lied is als een film, heeft aspecten nodig om die film te tonen. De plaats van handelen speelt een extreem belangrijke rol in de constructie van de plot.”\n\nJazz\n\nConte werd geboren in Asti en groeide naar eigen zeggen op met jazz. Hoewel hij rechten studeerde en jarenlang advocaat was, trok ook de muziek zijn blijvende aandacht. Het was uiteindelijk kiezen tussen die liefdes, horen we een jonge Conte vertellen op archiefbeelden. Nog steeds hebben beide zijn interesse, meldt de oude.\n\nWaar Paolo Conte zichzelf op jonge leeftijd trombone leerde spelen en een dixielandband begon met zijn broertje Giorgio, zou het tot ver voorbij zijn dertigste duren voor de Italiaan muzikaal écht naam maakte. Ook omdat hij daarvoor vooral muziek voor anderen schreef. Met zijn geruststellende basstem, zijn ironische teksten en speelse, prettig in het gehoor liggende jazz veroverde hij razendsnel eerst de Italiaanse harten en daarna die in andere landen. Zijn grootste hit, Max uit 1988, haalde ook hier de top 10.\n\nHij erkent dat hij een groot publiek heeft. Nu nóg, getuige bijna een miljoen maandelijkse luisteraars op alleen al Spotify. Alleen, zo nuanceert Conte, bestaat dat grote publiek uit heel veel kleine, her en der. Terugkijkend zit daarin voor hem een groot deel van de charme van het hele artiest zijn: „Door die optelsom van kleine publieken heb ik me altijd persoonlijk uitverkoren gevoeld.” Tot zijn grootste, of in elk geval zijn meest enthousiaste bewonderaars behoort in elk geval La vita è bella-acteur/regisseur Roberto Benigni. Al in 1986 troffen de twee elkaar in de hogere jazzkringen, waar Benigni op geheel eigen, kenmerkende wijze shows presenteerde. \n\nDe documentaire toont een lied van de acteur, waarin hij zijn liefde voor Contes vrouw bezingt. De ware reden voor zijn aanwezigheid bij concerten van de – volgens hem – prins van de Italiaanse muziek. Conte sloeg op karakteristieke wijze terug met een nummer over Benigni’s tante.\n\nVisitekaartje\n\nDe grootste grap van al is uiteindelijk dat het nooit Contes bedoeling was om beroemd, laat staan verafgood te worden als artiest. In de documentaire is hij daarover, onder regie van Giorgio Verdelli, ronduit eerlijk: „Ik wilde mijn liedjes alleen maar opnemen als een soort visitekaartje voor andere artiesten, die mijn werk moesten afnemen.” Het zijn diezelfde collega’s die hem al een halve eeuw een levend monument noemen voor de Italiaanse muziek. Het leven is voor deze 84-jarige werkelijk wonderful.\n\n’Persoonlijk uitverkoren gevoeld’","intensity":0,"negativity":0,"cluster_id":61,"similar_texts":"text735"},{"id":"62","publisher":"Trouw","date":"2021-08-05","url":"https://krant.trouw.nl/titles/trouw/8321/publications/1320/articles/1421217/15/1","title":"Het zijn bizarre tijden, zegt Femke Bol na bronzen race","text":"De 400 meter horden-finale voor vrouwen was een bijzondere race. Nooit werd er zo snel gelopen, door drie vrouwen tegelijk. Daarbij zijn twee van de drie hoofdrolspelers jonger dan gebruikelijk op dit mentaal ingewikkelde onderdeel. Daar schuilt een belofte in voor de toekomst.  \n  \nTien minuten voor de finale van 400 meter horden wandelt Femke Bol (21) met haar concurrentes het imposante en lege olympisch stadion van Tokio binnen. Ze kijkt recht vooruit, naar het blok met nummer vijf. Haar baan. Ze oefent de start en verdwijnt weer in de coulissen. Klaar voor de officiële opkomst van haar eerste individuele olympische finale.  \n  \nBol vliegt uit de startblokken, maar niet als enige. In Europa heeft ze geen noemenswaardige concurrentie meer, nu lopen de twee snelste vrouwen ter wereld mee: Amerikanen Sydney McLaughlin en Dalilah Muhammad. Ze probeert aan te haken, maar vooral in de tweede helft van de race lopen de andere twee uit.  \n  \nNatuurlijk is het een risico dat ze zo hard van start ging, geeft ze toe. \"Maar ik denk dat ik ook wel risico mag nemen in een olympische finale. Ik kan op safe spelen en voor brons gaan of ik kan proberen met hen mee te lopen. Daardoor klok ik nu wel 52,03.\" Met die tijd, de derde van de dag, breekt ze het Europese record dat sinds 2003 op naam stond van de Russische Joelia Petsjonkina.  \n  \nMcLaughlin onttroont Muhammad als olympisch kampioen, in een wereldrecord van 51,46. Bol heeft vrede met de derde plek. \"Ik kan nog niet zo'n tijd lopen, dus dan ben je super blij met brons. Wat die meiden doen, is supergaaf en inspirerend.\"  \n  \nOmdat McLaughlin net als Bol pas 21 jaar oud is - beiden zijn tien jaar jonger dan Muhammad - belooft dat een mooie tweestrijd voor de toekomst. De Amerikanen hebben daar geen oog voor. De naam van Bol valt niet één keer bij de interviews met de gouden en zilveren winnares.  \n  \nDat zal Bol weinig uitmaken. Zij is bij uitstek een sportvrouw die haar benen laat spreken. Als een van de weinigen zet Bol tussen alle hordes evenveel stappen. De meesten voegen een stap toe als de vermoeidheid toeslaat. Bol houdt het ritme van vijftien aan. Ze heeft er, samen met een snellere start, hard op getraind. Dit seizoen lukt dat voor het eerst.  \n  \nTechnisch is dat heel moeilijk, zegt trainer Laurent Meuwly. \"Om dat vol te houden, moet je het eerste deel heel erg gefocust zijn op je techniek. Je kan niet gewoon in je emotie lopen en gaan. Je moet jezelf in de hand houden en tegelijkertijd wel snel rennen. Dat is waarom deze race mentaal zo zwaar is.\"  \n  \nBol verstaat die kunst. Sinds haar vijftiende loopt ze de 400 meter. Zo heeft ze geleerd met de verzuring om te gaan. Drie jaar geleden pas ging ze er horden bij doen. \"Mijn lijf is daar best wel ideaal voor.\" Ze houdt van die uitdaging, het gepuzzel met paslengte om goed uit te komen voor de horden.  \n  \nHaar internationale doorbraak beleefde ze vorig seizoen, toen ze voor het eerst prestigieuze Diamond League-wedstrijden won - al lieten de Amerikanen door corona verstek gaan. Na de EK indoor in maart werd er in superlatieven over haar geschreven. Al die aandacht was wennen. \"Vorig jaar bleef ik door corona een beetje onder de radar. Nu is dat anders.\" Lachend benadrukt ze dat niet alles veranderd is: \"Ik ben nog steeds hard aan het trainen.\" Bovendien: \"Mensen vinden het bizar wat ik doe, maar kijk naar Sydney (McLaughlin, red.). Ik denk dat het een mooie 400 horden-tijd wordt.\"  \n  \nHier in Tokio maakte Bol pas voor het eerst een praatje met haar. \"Ze is heel aardig. Het is niet zoals bij de sprint haat en nijd. Je gunt het elkaar. Je wil allemaal je beste race neerzetten. Het zijn bizarre tijden die worden gelopen. Je kunt er alleen maar van genieten als het niveau zo hoog is.\"  \n  \nHebben de nieuwe superspikes daar ook nog wat mee te maken? Ja en nee, zegt Meuwly. Natuurlijk helpen de schoenen, maar Bol liep er vorig jaar ook op. Precies dezelfde schoen, alleen waren ze wit en nu rood. \"En nu loopt ze 1,8 seconde sneller.\" Hij ziet nog voldoende verbeterpunten. Bol kan zich atletisch en technisch verbeteren. De competitie met de Amerikanen ziet hij als een motivatie. \"Als Femke vandaag 51,4 had gelopen, zou het moeilijker zijn om weer terug te gaan naar de trainingsbaan en de komende tien tot twaalf jaar hard te werken. Nu heeft ze een doel.\"","intensity":0,"negativity":2,"cluster_id":15,"similar_texts":"text165"},{"id":"63","publisher":"De Telegraaf","date":"2021-08-05","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/963d8bad06655f819aec9c0810c1a002/web/OPS/cciobjects.json&hash=451d9edabd165f591688#/pages/4-5","title":"ID&T staakt kort geding","text":"ID&T staakt kort geding\n\n’Gebrek aan juridische grond’\n\nAmsterdam Festivalorganisator ID&T zet het kort geding tegen de overheid niet door wegens gebrek aan juridische grond, laat een woordvoerder woensdag weten. ID&T spande samen met tal van organisaties een kort geding aan om duidelijkheid te forceren over de rest van het festivalseizoen. De zaak werd vorige week aangehouden.\n\n„In het voorgenomen kort geding was het uitgangspunt dat het besluit van 9 juli onrechtmatig en onzorgvuldig genomen was, omdat het kabinet de Fieldlab-resultaten niet had meegenomen. Daarom wilde de ID&T Groep het besluit helemaal of gedeeltelijk nietig laten verklaren.” „Inmiddels heeft het kabinet, samen met het OMT, voor aanvullende motivering gezorgd. Het kabinet maakte daarmee, op papier, haar eigen nalatigheid ongedaan.”","intensity":0,"negativity":0,"cluster_id":29,"similar_texts":"text26"},{"id":"64","publisher":"De Volkskrant","date":"2021-08-05","url":"https://krant.volkskrant.nl/titles/volkskrant/7929/publications/1325/articles/1421218/42/3","title":"ID&T ziet af van kort geding tegen overheid.","text":"Evenementenorganisatie ID&T ziet af van het kort geding tegen de overheid. Die beslissing volgt op het recente kabinetsbesluit over eendaagse evenementen tot 1 september. ID&T en ruim veertig mede-eisers vinden dit besluit, gestoeld op het advies van het OMT, beter onderbouwd dan het vorige. Daarmee ziet ID&T geen juridische grond meer voor een rechtszaak.  \n  \nID&T spande de zaak aan na het kabinetsbesluit van 9 juli om ongeplaceerde evenementen te verbieden. De eisers vonden die beslissing 'onrechtmatig en onzorgvuldig'. ID&T vindt nu dat de aanvullende motivering van het kabinet, waarbij rekening is gehouden met het aantal nieuwe besmettingen en ziekenhuisopnames, diens eigen nalatigheid op papier ongedaan heeft gemaakt.  \n  \nTegelijk roept de organisatie de overheid op tot volledige heropening in september. Dan zou namelijk iedereen die dat wil gevaccineerd kunnen zijn. ID&T sluit nieuwe juridische stappen tegen die tijd niet uit, aldus een woordvoerder.","intensity":0,"negativity":0,"cluster_id":29,"similar_texts":"text643"},{"id":"65","publisher":"Trouw","date":"2021-08-05","url":"https://krant.trouw.nl/titles/trouw/8321/publications/1320/articles/1421217/10/1","title":"In het nauw gedreven vertoont de gouverneur trumpiaanse trekjes","text":"### Profiel Andrew Cuomo\n\nDe staat New York was begin 2020 het mondiale epicentrum van de coronapandemie, maar de gouverneur glorieerde. Half Amerika hing aan de lippen van Andrew Cuomo, die in dagelijkse persconferenties uitgebreid uiteenzette hoe het liep met de crisisbestrijding. Wat een contrast met Donald Trump, zo was de algemene indruk, want op dat moment deed die Covid-19 nog af als een complot om zijn presidentschap in diskrediet te brengen. Was Cuomo eigenlijk niet de gedroomde Democratische presidentskandidaat?  \n  \nOok destijds waren er al critici die zich afvroegen of de gouverneur zich niet beter met daadwerkelijke crisisbestrijding bezig kon houden, in plaats van er in de media urenlang over te vertellen. Want los van de persconferenties kon hij ook nog op een gewillig - en niet al te kritisch - oor rekenen in de veelbekeken CNN-nieuwsshow van zijn broer Chris. Bij alle breed uitgemeten contrasten deelden Cuomo en Trump ook een eigenschap: een obsessie voor hun mediasucces. Na de persconferenties informeerde Cuomo altijd als eerste naar de kijkcijfers, zo beschrijft een reconstructie van The New York Times.  \n  \nEn Cuomo was eveneens afkomstig uit een gegoed New Yorks nest. Zijn vader Mario werd in 1983 ook al gouverneur van de staat New York. Andrew zette zijn eerste stappen in de politiek als diens campagnemanager, en werkte daarna als politiek assistent. Hij wordt nog steeds herinnerd om de intimiderende manier waarop hij zaken afdwong. Cuomo maakte er geen vrienden mee, wel carrière. In de regering van Bill Clinton werd hij minister van volkshuisvesting.  \n  \nAls gouverneur van New York, sinds 2011, gold hij naar buiten toe als een pragmatische Democraat met een ietwat botte stijl, die de financiën aardig op orde had. Achter de schermen kregen steeds meer mensen genoeg van de man die ook naaste medewerkers en bondgenoten bedreigde als hem dat politiek uitkwam. \"Hij is geen aardig persoon en heeft geen echte vrienden\", aldus een voormalige medewerker in The New York Times. \"Als je niet op vrienden kunt terugvallen als je in de problemen komt, dan ben je gezien.\"\n\nRoes van mediasucces\n\nDe problemen voor Cuomo begonnen toen hij in de roes van zijn pandemische mediasucces voor vier miljoen dollar een contract tekende voor een boek over leiderschap, en daar tegen de regels in medewerkers van de staat New York aan liet werken (er werden uiteindelijk maar 45.000 exemplaren van verkocht). Het gemopper daarover vond zijn weg naar de media. Nog vernietigender was het nieuws dat Cuomo's naaste medewerkers hadden gesjoemeld met de cijfers over doden in verpleeghuizen. Toen er ook nog geruchten over seksuele intimidatie naar buiten kwamen, stelde de openbaar aanklager van New York een onderzoek in.  \n  \nHet rapport verscheen deze week, zit vol met voorbeelden van ongepast en intimiderend gedrag, en lijkt het politieke einde van Cuomo te bezegelen. De ene na de andere Democraat laat hem nu vallen, en ook president Biden heeft zich inmiddels aangesloten bij dat koor. Cuomo zelf laat in deze crisis een trekje zien dat we al van Donald Trump kennen: hij ontkent glashard, gaat in de tegenaanval en weigert plaats te maken. Hij wil in 2022 gewoon worden herkozen.\n\nIn het nieuws omdat...\n\nde gouverneur van New York moet vrezen voor zijn politieke voortbestaan na een vernietigend rapport over seksuele intimidatie.","intensity":0,"negativity":1,"cluster_id":44,"similar_texts":"text339"},{"id":"66","publisher":"De Telegraaf","date":"2021-08-06","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/dd72d70e1567e59bcfa99b354f1914a5/web/OPS/cciobjects.json&hash=2165a191f5e7f29f2ce8#/pages/20-21","title":"India neemt zelf heft in handen bij hoogovens","text":"India neemt zelf heft in handen bij hoogovens\n\nTata Steel\n\nDe Indische staalbaas Thachat Narendran is door de Tata Steel Group naar voren geschoven om de voorzittershamer bij Tata Steel in IJmuiden op te pakken. Eerder blokkeerde India nog een tweede termijn van de onafhankelijke Nederlandse voorzitter Peter Blauwhoff. Narendran is ceo en Managing Director van Tata Steel Ltd (TSL), moederbedrijf en aandeelhouder van Tata Steel Nederland. Tata Steel wil zijn Nederlandse en Britse bezit splitsen, om onderdelen direct te kunnen aansturen en verkopen.","intensity":0,"negativity":0,"cluster_id":38,"similar_texts":"text300"},{"id":"67","publisher":"Algemeen Dagblad","date":"2021-08-06","url":"https://krant.ad.nl/titles/algemeendagblad/7908/publications/25500/articles/1421889/15/4","title":"Kind overleden na explosie","text":"Een van de kinderen die bij een explosie woensdag op een plezierjacht in de haven in Kropswolde gewond raak-te, is overleden. Dat bevestigde de gemeente Midden-Groningen gisteren. De precieze oorzaak van de explosie is nog niet bekend. Behalve de 5-jarige raakten nog vijf mensen gewond, van wie drie ernstig. De slachtoffers zijn een 28-jarige vrouw, twee mannen van 29 en 64 jaar en twee minderjarigen, allen afkomstig uit de gemeente Midden-Groningen.","intensity":0,"negativity":1,"cluster_id":9,"similar_texts":"text693"},{"id":"68","publisher":"De Telegraaf","date":"2021-08-05","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/963d8bad06655f819aec9c0810c1a002/web/OPS/cciobjects.json&hash=d160f017e8ce1986ec94#/pages/28","title":"Kuworge eindigt keurig op plek zes","text":"Kuworge eindigt keurig op plek zes\n\ngewichtheffen\n\nEnzo Kuworge is bij zijn debuut op de Olympische Spelen als zesde geëindigd in de klasse boven 109 kilogram. De 19-jarige Kuworge was de eerste Nederlandse gewichtheffer op de Spelen sinds 1968; 53 jaar geleden werd Nederland in Mexico-Stad vertegenwoordigd door Piet van der Kruk.\n\nBij het trekken kwam Kuworge tot 175 kilo en bij het stoten tot 234 kilo, goed voor een totaalscore van 409 kilo. Het onderdeel werd gewonnen door favoriet Lasha Talakhadze uit Georgië, die zowel bij het trekken als het stoten het wereldrecord verbeterde. Hij kwam uit op 488 kilo.","intensity":0,"negativity":0,"cluster_id":26,"similar_texts":"text237"},{"id":"69","publisher":"NRC Handelsblad","date":"2021-08-05","url":"https://www.nrc.nl/nieuws/2021/08/05/gewichtheffen-kuworge-op-zesde-plaats-bij-debuut-a4053702#20210805-79735-310","title":"Kuworge op zesde plaats bij debuut","text":"Enzo Kuworge (19) is bij zijn olympisch debuut als zesde geëindigd in de klasse boven 109 kilogram. Hij was de eerste Nederlandse gewichtheffer op de Spelen sinds 1968; destijds werd Nederland vertegenwoordigd door Piet van der Kruk. Bij het trekken kwam Kuworge tot 175 kilo en bij het stoten tot 234 kilo, goed voor een totaalscore van 409 kilo. Het goud was voor de Georgiër Lasha Talakhadze, die tot een totaal van 488 kilo kwam. (NRC)\n\nEen versie van\n\ndit artikel\n\nverscheen ook in\n\nNRC Handelsblad\n\nvan 5 augustus 2021\n\nEen versie van\n\ndit artikel\n\nverscheen ook in\n\nNRC in de ochtend\n\nvan 5 augustus 2021","intensity":0,"negativity":0,"cluster_id":26,"similar_texts":"text496"},{"id":"70","publisher":"De Telegraaf","date":"2021-08-06","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/dd72d70e1567e59bcfa99b354f1914a5/web/OPS/cciobjects.json&hash=39ee7254acace08f7125#/pages/28","title":"Laatste olympische optreden Martina anticlimax","text":"Laatste olympische optreden Martina anticlimax\n\nChurandy Martina \n\nTOKIO De olympische loopbaan van Churandy Martina is op een wat knullige wijze ten einde gekomen. De 37-jarige sprinter kreeg bij zijn enige estafette-optreden tijdens zijn vijfde Spelen het estafettestokje niet eens in handen. Omdat hij als slotloper net iets te vroeg vertrok, kon hij het stokje niet overnemen van de derde loper Chris Garia. Daarmee was de rol van het Oranje-kwartet in Tokio uitgespeeld.\n\nStartloper Joris van Gool nam Martina niks kwalijk. „We weten dat we niet de snelsten zijn en dat we de winst uit de wissels moeten halen. Dat brengt een beetje risico met zich mee.” De Brabantse sprinter toonde diep respect voor Martina. „Ik was 6 jaar oud toen hij voor het eerst op de Spelen stond (Athene/2004, red.) en nu staan we samen hier, dat zegt genoeg over hoe bijzonder het is dat hij hier is. Het is jammer dat we hem niet het laatste, mooie toetje hebben kunnen geven.” Martina, vlaggendrager voor Nederland tijdens de openingsceremonie, deed zelf niet dramatisch over de mislukte estafette. „Het is jammer dat het zo afloopt, maar ik vond het toch een mooie ervaring. Ik ben blij voor de sporters dat de Spelen zijn doorgegaan.”\n\nZijn olympische loopbaan is voorbij, maar Martina lijkt nog wel van plan door te gaan met atletiek. „Als ik nog één of twee sponsors weet te vinden, ga ik door. Dit is een teleurstellende manier om afscheid te nemen. Ik wil het graag nog een keer beter doen.”","intensity":0,"negativity":1,"cluster_id":34,"similar_texts":"text289"},{"id":"71","publisher":"De Telegraaf","date":"2021-08-05","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/963d8bad06655f819aec9c0810c1a002/web/OPS/cciobjects.json&hash=2161d5d9db31746632f2#/pages/36-37","title":"Lang uitgestelde vergelding","text":"Lang uitgestelde vergelding\n\nNa bijna veertig jaar denkt Haleh (Jasmin Tabatabai, l.) de verrader van haar dochter (Shabnam Tolouei) te hebben gevonden.\n\n’Mitra’\n\nWat: drama, thriller\n\nRegie: Kaweh Modiri\n\nMet: Jasmin Tabatabai, Mohsen Namjoo, Shabnam Tolouei\n\n„Uw dochter is gister geëxecuteerd, u kunt haar spullen komen ophalen.” Haleh hoort het telefoonbericht verdoofd aan in de openingsscène van Mitra. Het is 1982 in Teheran, de tijd dat de Iraanse regering korte metten maakte met dissidenten. Bijna veertig jaar na dato lijkt de kinderloze moeder eindelijk kans te krijgen op vergelding.\n\nDe Iraans-Nederlandse regisseur Kaweh Modiri (Bodkin Ras) baseerde zijn verhaal op de executie van zijn zus. Een feitelijk relaas heeft hij daar echter niet van gemaakt. In Mitra wordt Haleh, die inmiddels in Nederland woont, thuis bezocht door De Organisatie. Die verzetsgroep denkt een oude verrader in Arnhem te hebben gevonden. Haleh hoeft alleen nog maar te bevestigen dat het inderdaad deze vrouw was die haar dochter de dood in joeg. Maar kan ze daar na al die jaren wel echt zeker van zijn?\n\nMitra springt heen en weer tussen het Iran van de jaren tachtig en het Nederland van nu, om zo in twee periodes naar een climax toe te werken. De jongere Haleh probeert in Teheran vergeefs haar dochter te beschermen, de oudere versie bouwt in Arnhem listig een vriendschap op met haar mogelijke vijand.\n\nDie twee verhalen verschillen zo in stijl, dat je het gevoel krijgt naar verschillende films te kijken. De flashbacks zijn spannend en levendig, terwijl de scènes in het heden juist stil en somber worden neergezet. Dat laatste voert Modiri helaas net te ver door, waarmee elke terugkeer naar nu aanvoelt als een inzakmomentje. Als thriller had Mitra dus beklemmender kunnen zijn, maar als drama over diepe littekens heeft deze film zeker sterke momenten.\n\nFabian Melchers","intensity":0,"negativity":1,"cluster_id":22,"similar_texts":"text24"},{"id":"72","publisher":"De Telegraaf","date":"2021-08-05","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/963d8bad06655f819aec9c0810c1a002/web/OPS/cciobjects.json&hash=8b6a813d74a6fbb18700#/pages/4-5","title":"Leerkrachten: ’Ventilatie op werkplek niet in orde’","text":"Leerkrachten: ’Ventilatie op werkplek niet in orde’\n\nOnderzoek CNV Onderwijs\n\nUTRECHT Het lukt basisscholen vaak niet om het geld bij elkaar te krijgen voor aanpassing van de ventilatie in de gebouwen. Dat zegt de PO-Raad. De koepel van basisscholen reageert op een onderzoek van vakbond CNV Onderwijs, waarin een op de drie basisschoolleerkrachten zegt dat de ventilatie op hun werkplek niet in orde is.\n\nHet Rijk stelt geld beschikbaar voor de verbetering van de ventilatie, maar betaalt 30 procent van de rekening. Schoolbesturen en de gemeenten moeten de resterende 70 procent betalen. „Voor veel scholen en gemeenten is dat een probleem”, aldus een woordvoerder. Het geld van het Rijk is alleen bestemd voor aanpak van ventilatie.","intensity":0,"negativity":0,"cluster_id":51,"similar_texts":"text82"},{"id":"73","publisher":"Algemeen Dagblad","date":"2021-08-05","url":"https://krant.ad.nl/titles/algemeendagblad/7908/publications/25481/articles/1421216/5/5","title":"Leger helpt in Albanië","text":"Nederland stuurt twee helikopters naar Albanië om te helpen bij de bestrijding van bosbranden. Ook Tsjechië stelt een heli beschikbaar. In Zuid-Europa woeden de zwaarste bosbranden in jaren. Een van de Nederlandse transporthelikopters vertrekt vandaag, de ander vertrekt morgen naar Albanië, meldt Defensie.","intensity":0,"negativity":1,"cluster_id":62,"similar_texts":"text645"},{"id":"74","publisher":"Algemeen Dagblad","date":"2021-08-06","url":"https://krant.ad.nl/titles/algemeendagblad/7908/publications/25500/articles/1421889/2/6","title":"Man bedreigt gezin uit Melissant","text":"### ETTEN-LEUR\n\nDe politie heeft een 59-jarige man uit Etten-Leur aangehouden voor het bedreigen van een gezin uit Melissant. Het gaat om familie van de vrachtwagenchauffeur die ervan wordt verdacht een motoragent in Rotterdam te hebben doodgereden.","intensity":0,"negativity":0,"cluster_id":32,"similar_texts":"text277"},{"id":"75","publisher":"De Volkskrant","date":"2021-08-06","url":"https://krant.volkskrant.nl/titles/volkskrant/7929/publications/1326/articles/1421896/7/1","title":"Marengo-advocaten: onderzoek naar beveiliging De Vries niet onafhankelijk","text":"### Marengoproces\n\nAdvocaten Peter Schouten en Onno de Jong, die samenwerkten met de vorige maand vermoorde Peter R. de Vries, stellen dat de overheid niet in staat is om de veiligheid van kroongetuigen en andere betrokkenen te beschermen. De Vries was volgens de advocaten ten onrechte verzekerd door de politie dat hij zich geen grote zorgen hoefde te maken over zijn veiligheid.  \n  \nDat zeiden de advocaten van kroongetuige Nabil B. in het Marengoproces donderdag op een persconferentie na afloop van een bezoek aan het ministerie van Justitie, waar zij een onafhankelijk onderzoek eisten naar alle moorden rondom het Marengoproces.  \n  \nOp 1 maart 2021 ontving Peter R. de Vries volgens Schouten een appje van een veiligheidsadviseur van de politie Midden-Nederland die was aangewezen om zorg te dragen voor zijn veiligheid. 'Wij konden uit dat bericht eigenlijk niets anders opmaken dan dat we ons geen grote zorgen hoefden te maken over een ophanden zijnde aanslag. Vier maanden later wordt Peter doodgeschoten in hartje Amsterdam!'\n\nDodenlijst\n\nDe advocaten vonden dat bericht, dat zij niet wilden delen met de pers, toen al zeer vreemd. 'De NCTV (Nationaal Coördinator Terrorismebestrijding en Veiligheid, red.) had ons immers op 30 september 2020 laten weten dat we alle drie op een dodenlijst stonden.'  \n  \nSchouten vermoedt dat de dreigingsinschatting niet juist is geweest, dat concrete informatie onvoldoende is beoordeeld en dat overheidsinstellingen door een gebrek aan onderlinge communicatie niet met hetzelfde plaatje werkten. 'Dat moet wat ons betreft een onafhankelijke commissie gaan uitzoeken.' De advocaten spraken donderdag op Justitie over de samenstelling en opdracht van zo'n onderzoekscommissie. Eerder wezen zij een voorstel van minister Ferd Grapperhaus over dit onderwerp af. Die gaat nu nadenken over hun tegenvoorstel. Volgens Schouten is de NCTV nog altijd laks bij de beveiliging van veel betrokkenen bij het strafproces.  \n  \n'Als de minister echt tot de bodem wil uitzoeken hoe dit kon gebeuren, installeer dan geen commissie met leden die banden hebben, of hebben gehad, met de staat', zegt advocaat De Jong. Hij doelt daarmee op de beoogde voorzitter Tjibbe Joustra, een voormalig topambtenaar die onder meer Nationaal Coördinator Terrorismebestrijding was, de voorloper van de NCTV. Ook een oud-procureur-generaal en een hoogleraar die voor de Wetenschappelijke Raad voor het Regeringsbeleid werkten, vinden zij onacceptabel. Dan is de kans groot, stellen zij, dat fouten worden toegedekt. 'Onze vriend Peter verdient beter. Nederland verdient beter.'  \n  \nDe advocaten geven de voorkeur aan een voorzitter uit een ander EU-land. Zij hebben een hoogleraar strafrecht naar voren geschoven die van Grapperhaus best vicevoorzitter mag worden, zo bleek tijdens het overleg. De advocaten willen tevens dat de commissie de beveiliging van de vermoorde broer van de kroongetuige en van advocaat Derk Wiersum gaat onderzoeken. Die moorden hangen volgens hen samen. Justitie stelt dat zo'n breder onderzoek langer gaat duren en vindt dat niet gewenst.\n\nOnderzoeksmateriaal\n\nDe advocaten wachten de reactie van Grapperhaus af, voordat zij besluiten of ze wel of niet gaan meewerken met het onderzoek. Zij zeggen te beschikken over veel berichten en feiten die belangrijk kunnen zijn voor de onderzoekers. Zo merkten zij dat de overheid soms wel actief was rond het kantoor van Peter R. de Vries met heimelijke beveiligers, ook al had hij daar zelf voor bedankt. Op andere momenten stuurde de politie toch een wagen langs de studio. Schouten: 'Peter heeft zeker gesprekken gevoerd over zijn beveiliging met de politie. Dat soort dingen moet worden onderzocht.'  \n  \nHet ministerie van Justitie laat weten het onderzoek naar de beveiliging van De Vries ook van groot maatschappelijk belang te achten. Het departement wil dat onderzoek 'binnen afzienbare tijd' afronden en heeft alle vertrouwen in de deskundigheid en onafhankelijkheid van Tjibbe Joustra. Justitie hoopt dat beide advocaten toch willen samenwerken met de commissie.","intensity":0,"negativity":1,"cluster_id":35,"similar_texts":"text398"},{"id":"76","publisher":"Algemeen Dagblad","date":"2021-08-06","url":"https://krant.ad.nl/titles/algemeendagblad/7908/publications/25500/articles/1421889/32/3","title":"Martina wil zo niet eindigen","text":"Churandy Martina plakt nog een jaar aan zijn lange atletiekcarrière. De 37-jarige sprinter van Curaçao zei dat na de series van de 4x100 meter estafette, waarin de Nederlandse ploeg door zijn toedoen strandde. Slotloper Martina vertrok te vroeg, waardoor Chris Garia het stokje niet kon doorgeven.","intensity":0,"negativity":0,"cluster_id":34,"similar_texts":"text714"},{"id":"77","publisher":"Trouw","date":"2021-08-06","url":"https://krant.trouw.nl/titles/trouw/8321/publications/1321/articles/1421891/9/4","title":"Meisje (5) overleden na explosie plezierjacht","text":"Een meisje van vijf jaar dat bij een explosie woensdag op een plezierjacht in de haven Meerwijck in Kropswolde gewond raakte, is overleden. De explosie vond plaats bij een camping aan het Zuidlaardermeer. De precieze oorzaak van de explosie is nog niet bekend. Op de boot wordt forensisch onderzoek verricht. Behalve het 5-jarige meisje raakten nog vijf mensen gewond, onder wie drie ernstig. De slachtoffers zijn een 28-jarige vrouw, twee mannen van 29 en 64 jaar en nog twee minderjarigen, allen afkomstig uit de gemeente Midden-Groningen. In een radioprogramma van RTV Noord werd gisteren gemeld dat de slachtoffers tot dezelfde familie behoren. De gemeente kan dit nog niet bevestigen.","intensity":0,"negativity":1,"cluster_id":9,"similar_texts":"text132"},{"id":"78","publisher":"Trouw","date":"2021-08-06","url":"https://krant.trouw.nl/titles/trouw/8321/publications/1321/articles/1421891/2/5","title":"Messi vertrekt bij FC Barcelona","text":"### personalia\n\nSterspeler Lionel Messi vertrekt toch bij FC Barcelona. Lange tijd zag het ernaar uit dat de Argentijnse baltovenaar bij de club van trainer Ronald Koeman zou gaan bijtekenen, maar uiteindelijk gaat de nieuwe deal niet door. Barcelona gaat gebukt onder een enorme schuldenlast. Daardoor kan en mag de Spaanse club een nieuw lucratief contract voor Messi niet afsluiten. Het vertrek van Messi (34), de beste voetballer van het moderne tijdvak, is een enorme tegenvaller voor Koeman, die aan zijn tweede seizoen in Camp Nou begint.","intensity":0,"negativity":0,"cluster_id":27,"similar_texts":"text45"},{"id":"79","publisher":"NRC Handelsblad","date":"2021-08-05","url":"https://www.nrc.nl/nieuws/2021/08/04/met-vertrouwelingen-om-zich-heen-begint-louis-van-gaal-aan-zijn-klus-bij-oranje-a4053616#20210805-79735-301","title":"Met vertrouwelingen om zich heen wil Louis van Gaal teamgeest smeden bij Oranje","text":"Nederlands elftal Louis van Gaal (69) is nu officieel de nieuwe bondscoach van het Nederlands elftal. Danny Blind en Henk Fraser worden zijn assistenten. Met beiden deelt hij een  verleden.  ,‘Kringgesprek’. Maandag 13 augustus 2012, 21.00 uur, Van Herwaarde-lounge in hotel Huis ter Duin. Zo stond het in de digitale agenda van Louis van Gaal, destijds net benoemd als bondscoach van het Nederlands elftal. Oranje was in de groepsfase van het EK uitgeschakeld. Er waren ruzietjes geweest en botsende ego’s. Louis van Gaal was door de KNVB gevraagd om de boel weer op de rit te krijgen. En snel een beetje, want het WK van 2014 in Brazilië mocht niet gemist worden.Dus dat kringgesprek was belangrijk, vond Louis van Gaal. De zaal had hij zelf uitgekozen. Een sfeervolle ruimte met houtvuur. Hij had de verlichting laten aanpassen en gezorgd dat de stoelen van de spelers in een halve kring stonden. Iedereen moest elkaar kunnen aankijken, vertelde Van Gaal later aan vakblad De Voetbaltrainer. Achter de spelers mochten de stafleden zitten en één stoel stond voor de groep: die van hem.Van Gaal liet de spelers een aflevering zien van Andere Tijden Sport, over de wederopstanding van het Nederlands elftal na het mislukte EK van 1996. Hij vertoonde prachtige beelden van het WK 2010, waar Nederland de finale haalde. Daarna verscheen een interview met middenvelder Wesley Sneijder in beeld. Die zei dat het Nederlands elftal zo goed is, dat het altijd moest meedoen om de prijzen.Louis van Gaal keek de groep even rond. Hij had dit allemaal bedacht met zijn technische staf, tot in detail. Ze steunden hem. Hij vroeg eerst of hij weg moest en de spelers alleen met elkaar wilden praten. Dat hoefde niet. Toen stelde hij één vraag, om vervolgens heel lang stil te zijn: „Hoe kan het nu dat het zo anders is gelopen?” Twee jaar later wordt het Nederlands elftal derde tijdens het WK 2014.\n\nLees ook: Louis van Gaal: sociaal vaardiger, maar nog even rechtlijnig\n\nZijn werk is al begonnenLouis van Gaal (69) is deze woensdag voor de derde keer benoemd als bondscoach van het Nederlands elftal. Op 1 september speelt hij zijn eerste wedstrijd. Uit tegen Noorwegen – meteen een belangrijke kwalificatiewedstrijd voor het WK van volgend jaar in Qatar. Net als in 2012 heeft Nederland een mislukt EK achter de rug, met de uitschakeling tegen Tsjechië in de achtste finale. Net als toen wacht een zware kwalificatiereeks voor het WK. Ook nu is er weinig tijd.Louis van Gaal is dan ook al lang begonnen. Zijn eerste taak – het bij elkaar brengen van een begeleidingsstaf – zit er zelfs al op. Zo ziet hij het zelf in ieder geval. „Het belangrijkste vertrekpunt als je als trainer aan een nieuwe uitdaging begint, is de samenstelling van je staf. Dat is het allereerste geweest waarmee ik me na mijn benoeming als bondscoach intensief heb beziggehouden. Je staf is namelijk de belangrijkste voorwaarde om de spelers optimaal te laten functioneren”, zei Van Gaal in 2012 in De Voetbaltrainer.Het is een staf geworden met stevige wortels in het verleden. Danny Blind en Henk Fraser worden assistent-coach, Frans Hoek keeperstrainer. In 1995 al wonnen Louis van Gaal (als trainer) en Danny Blind (als aanvoerder) de Champions League met Ajax. Ze werkten ook met elkaar als bestuurder bij Ajax én Blind was assistent tijdens dat succesvolle WK in 2014.Die samenwerking beviel zo goed dat ze daarna een afspraak maakten: als Van Gaal ooit nog gevraagd zou worden als bondscoach bij een aansprekend land, dan zou Blind weer assistent worden. Ook met Fraser gaat Van Gaal al lang terug. In de jaren tachtig speelden ze samen bij Sparta. Van Gaal als aanvoerder op het middenveld, Fraser als talent dat net kwam kijken. In de verdediging van dat Sparta-team: Danny Blind.Bas van Noortwijk was doelman van het team waarin Van Gaal, Blind en Fraser speelden. Ze werden met Sparta vierde in de Eredivisie en versloegen later nog het (destijds) grote Hamburger SV in de UEFA Cup. „Er was maar één leider en dat was Louis van Gaal. Hij eiste veel van ons, maar ook van zichzelf. Van Gaal was toen nog gymleraar naast het voetbal. Hij is een keer zó moe geweest dat hij zijn auto in de vangrail heeft gezet”, vertelt Van Noortwijk. Hij is niet verbaasd over de samenwerking van de drie trainers: „Ik denk dat ze goed bij elkaar passen. Van Gaal op de voorgrond, Blind en Fraser die zich thuisvoelen op de achtergrond. Zij hebben ook ontzettend veel voetbalkennis, maar zullen de leiding van Louis van Gaal zonder meer accepteren.”Die laatste eigenschap is noodzakelijk voor Van Gaals assistenten. In het boek De hand van Van Gaal van NRC-journalist Hugo Logtenberg, over het WK 2014, staat een anekdote over de halve finale tegen Argentinië. Het einde van de wedstrijd is in zicht als het Nederlands elftal nog één keer mag wisselen. Van Gaal vraagt aan Blind wat híj zou doen. Nu wisselen, of straks nog de keeper wisselen voor de penaltyreeks? Straks de keeper wisselen, zegt Blind. Van Gaal doet het niet.Dan vraagt hij aan Blind: wie zou je erin brengen? Memphis Depay, zegt Blind. Van Gaal kiest voor Klaas-Jan Huntelaar. Het is duidelijk: Van Gaal is de baas, ook al laat hij veel tactische voorbereiding en beslissingen aan Blind over. Blind is precies de assistent die Van Gaal graag naast zich heeft: hij heeft veel verstand van voetbal, is geen ja-knikker, maar omarmt de rolverdeling. „Als dat je gevoel is, moet je dat beslist doen”, zegt Blind op de bank tegen Van Gaal.\n\nLees ook: een reconstructie van het EK - hoe Frank de Boer zijn spelers mentaal rijp maakte voor succes dat niet kwam\n\n„Die twee hebben altijd een uitstekende relatie gehad. Ze hebben een vertrouwensband die in de jaren negentig is gesmeed. Dat was toen meteen duidelijk”, zegt oud-voetballer Peter van Vossen. Hij speelde in het Ajax-team dat de Champions League won in 1995. Louis van Gaal en Danny Blind spraken toen al vaak met elkaar over tactiek en het teamproces, zegt Van Vossen: „Ze zijn tactisch allebei heel sterk en vonden elkaar daarin. In dat team ging iedereen erin mee. Ze hebben Ajax toen absoluut op sleeptouw genomen samen. Dat kunnen ze bij het Nederlands elftal nu weer doen.”Danny Blind als tactisch breinZoals alles bij Louis van Gaal zal de taakverdeling glashelder zijn. De verwachting is dat Henk Fraser een belangrijk aanspreekpunt wordt voor de spelers – hij zal het meest ‘tussen de spelers’ staan, zoals Patrick Kluivert dat in de vorige periode onder Van Gaal deed. Danny Blind wordt door Van Gaal gezien als tactisch meesterbrein. In hun vorige periode bij het Nederlands elftal gebruikten ze een datasysteem dat alle informatie over meer dan 100.000 spelers verzamelt uit meer dan 120 competities. Zo konden ze samen met een team van scouts de prestaties van de (aspirant-)internationals en tegenstanders tot in detail bestuderen en vergelijken. Het gaat dan bijvoorbeeld om de manier waarop spelers precies bewegen, in welke spelsituaties ze vaak balverlies lijden en hoe zuiver de passing is.In die periode, vanaf 2012, maakte Louis van Gaal elke week een nieuwe opstelling van het Nederlands elftal, aan de hand van alle data, hun eigen bevindingen bij wedstrijden en hun kennis van de eerstvolgende tegenstander. Soms zagen ze wedstrijden van Oranje-internationals live, maar meestal voor de televisie. In dat proces had Danny Blind een belangrijke rol.\n\nDanny Blind (links) en Louis van Gaal in 2014 tijdens de laatste training van het Nederlands elftal voor vertrek naar het WK in Brazilië.\n\nFoto Robin van Lonkhuijsen/ANP\n\nHet is bekend dat Louis van Gaal van duidelijke regels houdt. Mensen gedijen bij „logica in denken en doen”, schrijft Van Gaal in de autobiografie Visie uit 2009. Oud-international Rafael van der Vaart vertelde na zijn afscheid als voetballer eens aan KNVB-bondskanaal Ons Oranje hoe Van Gaal hem had aangepakt. Van der Vaart, op dat moment 29 jaar en een van de betere middenvelders ter wereld, ging met zijn bordje naar het buffet om eten te pakken. Toen hoorde hij ineens Van Gaal roepen: „Van der Vaart! Je bent nog niet aan de beurt! Je oriënteert je niet!” Van der Vaart, lachend: „Toen ben ik maar weer gaan zitten. Een minuut later kon ik gaan eten.”Minder bekend is dat de trainer extreem goed nadenkt over de manier waarop hij spelers benadert. Spelers geeft hij vaak een ‘kleur’, schrijft Van Gaal in Visie: groen voor emotionele spelers, rood voor creatieve, blauw voor ‘denkers’. Wedstrijdbesprekingen met spelers past hij aan hun persoonlijkheid aan en in zijn teambesprekingen houdt hij ook rekening met de verschillen. Hij past toonhoogtes, stiltes en stemvolume aan, omdat de één reageert op hard stemgeluid en de ander juist op een stilte.In een gesprek met De Correspondent vertelde videoanalist Max Reckers eens dat Van Gaal zijn spelers altijd positieve beelden van henzelf laat zien na een wedstrijd. Ook soms negatieve, maar áltijd positieve, omdat ze die het beste onthouden. Zijn commentaar, vertelde Reckers, varieert hij ook naar gelang de situatie. Als een speler bijvoorbeeld kritische vragen van journalisten kreeg over een bepaalde actie, dan praatte hij daar anders over dan wanneer journalisten positief waren.Iedereen in zijn staf, van kok tot video-analist tot directiesecretaresse, moet achter zijn beleid en werkwijze staan, vindt Louis van Gaal. Wat dat betreft is het misschien niet zo vreemd dat het een tijdje duurde voordat de benoeming van de nieuwe Oranje-staf helemaal rond was. Nu moet hij aan de slag met zijn spelers. Ze moeten de teleurstelling verwerken van de vroege uitschakeling op het EK. Wie de afgelopen tijd goed luisterde naar Louis van Gaal kent het onderwerp van het eerste kringgesprek. Bij een toespraak voor de Oranjevrouwen noemde hij het Nederlands mannenelftal een „veredeld stelletje sterren”. In de Franse krant L’Équipe zei hij eigenlijk hetzelfde, maar dan iets netter. Hij had een team gezien dat „niet vocht voor de overwinning”. „Het beste team moet winnen, niet de beste individuen. Oranje heeft heel veel fantastische spelers, maar in deze wedstrijd zag je ze niet. Je moet jezelf afvragen waarom dat is”, zei Van Gaal.Peter van Vossen herkent het. Van Gaal, zegt hij, is altijd bezig met het héle team. Zelf was hij vaak wisselspeler en kreeg hij luid en duidelijk te horen waarom dat zo was. Dat was soms pijnlijk, maar altijd eerlijk. Van Vossen: „Louis van Gaal speelt geen spelletjes. Binnen de groep is hij een goudeerlijk en warm persoon. Maar wel duidelijk en dat heeft het Nederlands elftal ook nodig na zo’n teleurstellend EK. Hij moet er meteen staan en met deze technische staf kan hij dat, omdat hij ze vertrouwt. Uiteindelijk is er één iemand die dit kan fiksen. Eén man. Dat is Louis.”Correctie (4 augustus 2021): In een eerdere versie van dit artikel stond dat het Nederlands elftal in 2012 bij het EK uitgeschakeld werd in de achtste finales. Dit moet de groepsfase zijn. Dit is aangepast.\n\nEen versie van\n\ndit artikel\n\nverscheen ook in\n\nNRC Handelsblad\n\nvan 5 augustus 2021\n\nEen versie van\n\ndit artikel\n\nverscheen ook in\n\nNRC in de ochtend\n\nvan 5 augustus 2021","intensity":0,"negativity":0,"cluster_id":20,"similar_texts":"text316"},{"id":"80","publisher":"De Volkskrant","date":"2021-08-06","url":"https://krant.volkskrant.nl/titles/volkskrant/7929/publications/1326/articles/1421896/1/2","title":"Mexico daagt wapenfabrikanten","text":"De Mexicaanse overheid heeft in de Verenigde Staten een rechtszaak aangespannen tegen een aantal van Amerika's grootste wapenfabrikanten. De bedrijven zijn medeverantwoordelijk voor het grote bloedvergieten in Mexico, stelt de aanklacht. Mexico eist een financiële compensatie en strengere controle op wapens. Al decennia gaan drugs vanuit Mexico naar het noorden en leggen wapens uit de VS de omgekeerde route af. In tien jaar tijd werden naar schatting 2,5 miljoen wapens Mexico in gesmokkeld.\n\npagina 8","intensity":0,"negativity":0,"cluster_id":12,"similar_texts":"text143"},{"id":"81","publisher":"Trouw","date":"2021-08-06","url":"https://krant.trouw.nl/titles/trouw/8321/publications/1321/articles/1421891/10/2","title":"Mexico daagt wapenfabrikanten VS voor de rechter","text":"Drugskartels in Mexico belagen elkaar en het leger met geweren die volgens de regering van het land doorgaans uit de Verenigde Staten komen. Ze heeft daarom een proces aangespannen tegen de Amerikaanse wapenindustrie en eist minstens tien miljard schadevergoeding.  \n  \nMet smokkel uit de VS ontduiken de kartels de zeer strenge Mexicaanse wapenwetten. Wie in Mexico een pistool wil kopen en na maanden van onderzoeken en formaliteiten de vergunning krijgt, kan het vuurwapen uiteindelijk halen op een militaire basis in Mexico-Stad, waar de enige wapenwinkel van het land gevestigd is.  \n  \nMaar ondertussen zijn drugsbendes zwaar bewapend en werden er vorig jaar 36.000 moorden gepleegd. Een belangrijke oorzaak is volgens Mexico het gemak waarmee Amerikanen vuurwapens kunnen kopen en vervolgens doorverkopen aan smokkelaars.  \n  \nMexico ondersteunt de aanklacht met zowel statistieken als veelzeggende details. Er werden vorig jaar 17.000 moorden gepleegd met het land binnengesmokkelde wapens; 70 procent van die wapens zou uit de VS afkomstig zijn.  \n  \nWapenfabrikanten staan volgens Mexico niet alleen onverschillig tegenover die stroom van wapens over de zuidgrens, ze moedigen die zelfs aan. Waarom anders zou Colt een speciale editie hebben uitgebracht van zijn kaliber .38 pistool, met daarop gegraveerd het gezicht van de Mexicaanse nationale held Emiliano Zapata en de aan hem toegeschreven leus 'Beter staand sterven dan op je knieën leven'? Een exemplaar van die editie werd gebruikt bij de moord op onderzoeksjournalist Miroslava Breach Velducea.  \n  \nMet de rechtszaak gaat Mexico in tegen een Amerikaanse wet die wapenfabrikanten vrijwaart van aansprakelijkheid voor misdaden die met door hen gemaakte pistolen en geweren worden gepleegd. Die wet werd in 2005 aangenomen tijdens de regering van de Republikeinse president George W. Bush. Dat gebeurde op aandringen van de wapenindustrie, die bestookt werd met aanklachten van steden waar veel wapengeweld was.  \n  \nVolgens de Amerikaanse advocaten die Mexico heeft ingehuurd, geldt die vrijwaring niet als het gaat om wat die wapens in het buitenland aanrichten. Hoogleraar recht Alan Winkler van de Universiteit van Californië in Los Angeles noemde dat tegenover persbureau AP 'vergezocht'.  \n  \nMaar Mexico kan mogelijk wel meeliften op een andere ontwikkeling in de juridische strijd rond vuurwapens in de VS. In een aantal gevallen hebben rechters voorzichtig de deur opengezet voor het verantwoordelijk houden van de wapenfabrikanten.  \n  \nIn die gevallen is het verwijt niet dat ze wapens hebben verkocht aan misdadigers of mensen met een geestelijke stoornis, maar dat ze door hun reclame en marketing uitlokten dat de verkeerde mensen hun wapens zouden kopen.  \n  \nOp die basis lijkt bijvoorbeeld een proces van de ouders van schoolkinderen die in 2012 werden doodgeschoten in Sandy Hook in Connecticut nu kansrijk. De fabrikant van het Bushmaster-aanvalsgeweer dat daarbij werd gebruikt, Remington, heeft de ouders een schikking aangeboden van 33 miljoen dollar, maar die hebben dat nog niet geaccepteerd.  \n  \nEen andere zaak die veel aandacht trekt, is een proces dat de stad Gary in Indiana al 22 jaar voert tegen wapenfabrikanten. Die zaak komt volgende maand in een stroomversnelling, wanneer een rechter zal beslissen of de fabrikanten interne documenten over hun marketing over de laatste 25 jaar moeten vrijgeven.  \n  \nActievoerders voor strengere regulering van wapens verwachten dat dit een schandaal zal veroorzaken, vergelijkbaar met het openbaar worden van de interne beraadslagingen van de tabaksindustrie.  \n  \nDat die twee rechtszaken konden doorgaan, ondanks de landelijke wet die de wapenindustrie vrijwaart, komt doordat de betrokken staten, Indiana en Connecticut, het aanprijzen van vuurwapens aan regels hadden gebonden.  \n  \nDe Staten menen dat de wapenfabrikanten die regels schonden. In die gevallen zou de vrijwaring niet gelden. Sommige andere staten, waaronder New York, zijn nu ook zulke regels aan het maken, in de verwachting dat het aanklagen van wapenfabrikanten dan ook voor hun burgers weer een reële optie wordt.","intensity":0,"negativity":0,"cluster_id":56,"similar_texts":"text258"},{"id":"82","publisher":"De Volkskrant","date":"2021-08-06","url":"https://krant.volkskrant.nl/titles/volkskrant/7929/publications/1326/articles/1421896/9/2","title":"Mexico klaagt Amerikaanse wapenfabrikanten aan: bloedvergieten ook hun verantwoordelijkheid","text":"De Mexicaanse overheid heeft woensdag in de Verenigde Staten een rechtszaak aangespannen tegen een aantal van Amerika's grootste wapenfabrikanten. De bedrijven zijn mede verantwoordelijk voor het grote bloedvergieten in Mexico, stelt de aanklacht. Mexico eist een financiële compensatie en strengere controle op wapens.  \n  \nAl decennia gaan drugs vanuit Mexico naar het noorden en leggen wapens uit de VS de omgekeerde route af. Terwijl Amerikanen hun pistool in de Walmart-super kunnen kopen, bestaat in heel Mexico slechts één wapenwinkel en zijn klanten er gebonden aan strenge regels. Daartegenover staat de realiteit op straat: in de afgelopen tien jaar tijd werden 2,5 miljoen wapens Mexico in gesmokkeld. Kartels beschikken inmiddels over (Amerikaans) geschut waarmee ze helikopters uit de lucht kunnen schieten. Criminele organisaties zoals het Jalisco-kartel pronken in online verspreide video's met pantservoertuigen en automatische geweren.  \n  \nHet geweld kost jaarlijks duizenden mensenlevens, in de afgelopen jaren liep het dodental op tot records van tussen de 30- en 35 duizend moorden per jaar. Een substantieel deel daarvan komt voor rekening van de kartels, die onderlinge oorlogen uitvechten en hun veroverde territoria met grof geweld handhaven. De Mexicaanse president Andrés Manuel López Obrador beloofde een nieuw beleid van 'knuffels, geen kogels', maar sinds zijn aantreden in 2019 is het geweld alleen maar toegenomen. In een opmerkelijke zet kiest zijn regering nu voor een niet eerder bewandelde route: ze richt haar pijlen op de fabrikanten.\n\nBoston, thuishaven van Colt\n\nMexico stapte met een civiele aanklacht naar de federale rechter in Boston, hoofdstad van de staat Massachusetts, waar verscheidene wapenfabrikanten zijn gevestigd. De aanklacht viel zodoende woensdag op de mat bij beroemde wapenmerken als Smith & Wesson, Colt, Beretta en Glock. Zij produceren jaarlijks 340 duizend wapens die illegaal worden verhandeld aan Mexico, stelt de Mexicaanse staat. Het maakt ze medeverantwoordelijk, meent Mexico, omdat de bedrijven niets doen om de wapensmokkel tegen te gaan.  \n  \n'De gedaagden faciliteren en steunen de illegale wapenhandel', stelt de aanklacht. De staat eist een schadevergoeding, een nog vast te stellen bedrag dat kan oplopen tot 10 miljard dollar (8,5 miljard euro). Daarnaast wil Mexico dat de bedrijven hun klanten strenger gaan 'controleren en disciplineren' en dat de wapens zelf worden voorzien van controlemechanismen. De verantwoordelijkheid van de fabrikanten houdt niet op bij de poort van de fabriek, zei de Mexicaanse minister van Buitenlandse Zaken Marcelo Ebrard woensdag.  \n  \nSterker nog, de fabrikanten spelen in op de wensen van de kartels, beweerde hij. 'Ze produceren specifieke wapens met speciale ontwerpen voor de narcos (Mexicaanse drughandelaren, red.).' In de aanklacht wordt het voorbeeld aangehaald van een Colt (.38-munitie) met een gegraveerde afbeelding van Emiliano Zapata, held van de Mexicaanse revolutie. In 2017 werd een journalist uit de noordelijke deelstaat Chihuaha met zo'n wapen doodgeschoten. De zes aangeklaagde fabrikanten hebben nog niet gereageerd op de aantijgingen.\n\nTwee jaar voorbereiding\n\nMexico heeft de aanklacht twee jaar voorbereid en beschikt over de beste advocaten, stelde de minister. Toch verwachten veiligheidsexperts dat de overheid bot zal vangen bij de Amerikaanse rechter. Sinds 2005 behoedt een Amerikaanse wet de wapenfabrikanten voor aansprakelijkheid in de meeste civiele zaken.  \n  \nHet tweede amendement van de Amerikaanse grondwet, dat van wapenbezit een recht maakt, is heilig in de VS, ondanks pogingen van Democratische politici om wapenbezit aan banden te leggen. De wet volgt vooralsnog de overtuiging van menig Amerikaan: wapens doden geen mensen, mensen doden mensen.  \n  \nDergelijke logica gaat niet op in Mexico, lijkt de Mexicaanse overheid met de aanklacht te willen zeggen. Mensen doden wellicht mensen, maar zonder wapens zouden onze mensen een stuk minder doden, is de impliciete boodschap. Die boodschap is eveneens gericht aan de Amerikaanse president Biden, politiek erfgenaam van Obama, de president die tranen liet na binnenlandse schietpartijen en beloofde de wapenwetgeving in eigen land te hervormen. De rechtszaak legt de vinger op een van Amerika's zere plekken. Al zal Biden, wanneer het thema in toekomstige ontmoetingen met zijn collega López Obrador ter sprake komt, de bal gemakkelijk kunnen terugkaatsen.  \n  \nWant wapens verergeren het probleem, maar de wortels van het drugsgeweld liggen in Mexico zelf. De zwakke, veelal corrupte Mexicaanse staat slaagt er op geen enkele manier in het kartelgeweld in te tomen.  \n  \nPogingen om vuur met vuur te bestrijden hebben de laatste vijftien jaar alleen maar tot meer bloedvergieten geleid. Een zachtere aanpak van lokale ontwikkeling heeft evenmin zoden aan de dijk gezet. De overheid is vaak geen partij tegenover de machtige kartels, die qua slagkracht met het leger kunnen wedijveren. Toen Mexico in 2019 de zoon van drugsbaas Joaquín 'El Chapo' Guzmán oppakte, dreigde het Sinaloa-kartel een oorlog te ontketenen. Ovidio Guzmán werd snel weer vrijgelaten.","intensity":0,"negativity":1,"cluster_id":12,"similar_texts":"text740"},{"id":"83","publisher":"De Volkskrant","date":"2021-08-06","url":"https://krant.volkskrant.nl/titles/volkskrant/7929/publications/1326/articles/1421896/6/1","title":"Miljoenen coronatests dreigen in prullenbak ministerie te belanden","text":"Een woordvoerder van het ministerie bevestigt dit naar aanleiding van een nieuwsbericht in Trouw. In september verloopt de houdbaarheid van twee miljoen antigeentests die bij VWS op de plank liggen. Het is niet zeker of de tests voor die tijd nog gebruikt zullen worden door de bedrijven die Testen voor Toegang aanbieden. Het ministerie heeft 9,31 euro per test betaald, dus met het 'doordraaien' van twee miljoen sneltests zou bijna 19 miljoen euro overheidsgeld verloren gaan.  \n  \nHet departement van minister Hugo de Jonge heeft vorig jaar 38 miljoen antigeensneltests besteld in de verwachting dat Nederland enorme aantallen nodig zou hebben voor onder meer Testen voor Toegang (culturele instellingen, horeca en evenementen), de GGD-teststraten en het onderwijs. Van de 38 miljoen tests zijn er maar 6 miljoen gebruikt. De rest ligt stof te verzamelen in een opslagplaats.  \n  \nVWS bestelde ver vooruit om er zeker van te zijn dat er genoeg tests voorhanden zouden zijn als het testregime van kracht zou worden. Op het moment van bestelling, in oktober 2020, dacht het ministerie gemiddeld 225 duizend antigeentests per dag nodig te hebben tot het einde van de vaccinatiecampagne (die toen nog moest beginnen).  \n  \nVWS heeft de benodigde testcapaciteit grotelijks overschat doordat Nederland veel langer in een gedeeltelijke lockdown bleef dan het ministerie had voorzien. Evenementen waren er niet in het eerste halfjaar van 2021 en uitgaansgelegenheden als discotheken moesten in juli na een paar weken hun deuren alweer sluiten. Ook het fysiek onderwijs lag veel langer plat dan gedacht. De meeste GGD-teststraten gebruiken de veel betrouwbaarder PCR-test, dus ook daar kan het ministerie zijn voorraad niet (meer) kwijt.  \n  \nHet parlement gaf pas eind mei - later dan verwacht - zijn goedkeuring aan de wet die Testen voor Toegang verplicht stelt. Nederlanders die niet (volledig) gevaccineerd zijn, moeten sindsdien een negatieve sneltest laten zien om sportwedstrijden en kleinschalige evenementen te kunnen bezoeken. Testen voor Toegang vergde eind juli 50 duizend tests per week. Dat is een fractie van het geraamde aantal.  \n  \nTerwijl VWS met een enorme voorraad beperkt houdbare tests zit, hebben de bedrijven die gratis tests voor reizigers verzorgen in juni nog miljoenen antigeentests extra ingekocht. Die tests worden namelijk niet door VWS vergoed, maar door het ministerie van Infrastructuur (I&W) à raison van 19,25 euro per test (inclusief de kosten van afnemen en analyseren). Het kabinet besloot in mei om vakantiegangers die in juli of augustus naar het buitenland willen reizen een gratis antigeentest voor vertrek aan te bieden.\n\nVoorraad niet gedeeld\n\nDe woordvoerder van VWS zegt dat de sneltests voor reizigers niet uit de VWS-voorraad geleverd konden worden, omdat het ministerie er in mei nog van uitging deze tests zelf nodig te hebben voor Testen voor Toegang. Toen het kabinet op 10 juli de coronamaatregelen weer aanscherpte, hadden de Testen voor Reizen-bedrijven zelf al volop sneltests ingeslagen.  \n  \nVWS bekijkt nu of het een deel van zijn voorraad vanaf september aan Testen voor Reizen kan doorschuiven. Dat biedt waarschijnlijk niet veel soelaas, omdat het vakantieseizoen dan voorbij is en de meeste Nederlanders volledig gevaccineerd zijn. Om dezelfde reden zal ook de vraag naar Testen voor Toegang afnemen, tenzij het kabinet zo'n sneltest ook voor gevaccineerden verplicht stelt. Van de tests die bij VWS in de opslag liggen, zijn er 2 miljoen houdbaar tot in oktober, 3 miljoen tot in november en 6 miljoen tot in december. 19 miljoen tests hebben een houdbaarheidsdatum die in 2022 verstrijkt.","intensity":1,"negativity":1,"cluster_id":52,"similar_texts":"text508"},{"id":"84","publisher":"De Telegraaf","date":"2021-08-05","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/963d8bad06655f819aec9c0810c1a002/web/OPS/cciobjects.json&hash=00994afddb4fb917b022#/pages/12-13","title":"Miljoenenboete voor vieze lucht","text":"Miljoenenboete voor vieze lucht\n\nPARIJS Frankrijk moet van de rechter 10 miljoen euro boete betalen omdat het niet voldoende maatregelen heeft genomen om de luchtkwaliteit te verbeteren. \n\nDe Franse Raad van State geeft de regering nog wel zes maanden voordat moet worden betaald, maar verwacht niet dat het in zo’n korte tijd lukt om de wettelijke normen na te leven. Als er maatregelen worden genomen, zullen die de situatie volgens de raad niet direct verbeteren.\n\nDe hoogste Franse bestuursrechter rechtvaardigt de boete door „de ernst van de gevolgen voor de volksgezondheid” en „de daaruit voortvloeiende urgentie”, aldus Franse media. Luchtvervuiling zorgt naar schatting voor 48.000 tot 67.000 vroegtijdige sterfgevallen per jaar in Frankrijk.\n\nDe zaak was in 2015 aangespannen door de organisatie Friends of the Earth, die eiste dat Frankrijk de Europese richtlijn voor luchtkwaliteit uit 2008 naleeft. \n\nDe Raad van State wordt steeds actiever in groene kwesties. Onlangs gaf men de regering een termijn van negen maanden om aanvullende maatregelen te nemen om haar klimaatdoelstellingen te halen.","intensity":0,"negativity":0,"cluster_id":43,"similar_texts":"text519"},{"id":"85","publisher":"Trouw","date":"2021-08-05","url":"https://krant.trouw.nl/titles/trouw/8321/publications/1320/articles/1421217/8/6","title":"Minder covidpatiënten in ziekenhuizen","text":"Het aantal coronapatiënten in Nederlandse ziekenhuizen is gisteren voor het eerst in drie weken gedaald. Er liggen nu 662 covidpatiënten, 57 minder dan dinsdag. 470 patiënten liggen op een verpleegafdeling, 192 op de ic. Drie weken geleden lagen er iets meer dan 200 patiënten met covid-19 in het ziekenhuis. Intussen steeg het aantal nieuwe besmettingen. Tussen dinsdag- en woensdagochtend waren er 2836 nieuwe gevallen geregistreerd bij het RIVM, ruim zeshonderd meer dan de dag ervoor. In 14 van de 25 veiligheidsregio's geldt het hoogste risiconiveau voor de uitbraak van het coronavirus: zeer ernstig. Negen regio's staan een stapje lager, op ernstig. Drenthe en Zeeland zijn 'zorgelijk'.","intensity":0,"negativity":1,"cluster_id":54,"similar_texts":"text642"},{"id":"86","publisher":"De Volkskrant","date":"2021-08-05","url":"https://krant.volkskrant.nl/titles/volkskrant/7929/publications/1325/articles/1421218/38/1","title":"Mitra is een gewichtig drama over schuld en onschuld, slim in het jasje van een onderkoelde thriller gestoken ★★★☆☆","text":"### Filmrecensies\n\nMitra\n\nDrama\n\n★★★☆☆\n\nRegie\n\nKaweh Modiri\n\nMet\n\nJasmin Tabatabai, Mohsen Namjoo, Shabnam Tolouei, Avin Manshadi, Dina Zarif  \n  \n107 min., in 29 zalen.  \n  \n37 jaar na de executie van haar dochter Mitra door het Iraanse regime rookt Haleh (Jasmin Tabatabai) nog steeds. Ze is destijds naar Nederland gevlucht en heeft een succesvolle academische carrière opgebouwd. Voor de buitenwereld is ze ontegenzeglijk geslaagd, maar het fanatisme waarmee ze op het toilet voor aanvang van een lezing een sigaret rookt, maakt duidelijk dat de tijd haar wonden nooit heeft geheeld.  \n  \nMitra, de tweede speelfilm van de Iraans-Nederlandse filmmaker Kaweh Modiri, is een gewichtig drama over schuld en onschuld, onderdrukking en vrijheid, trauma en wraak, slim in het jasje van een onderkoelde thriller gestoken.  \n  \nDe film is een volgende stap in een persoonlijk oeuvre over buitenstaanders: eerder schreef Modiri een boek over zijn leven in Nederland na de vlucht met zijn ouders uit Iran (Meneer Sadek en de anderen) en in Bodkin Ras, zijn mengeling van documentaire en fictie, voerde hij een Iraans-Nederlandse jongen in Schotland op. Mitra, vorig jaar ook verschenen als roman, neemt de dood van zijn zus als uitgangspunt, die is geëxecuteerd door het regime toen zijn moeder zwanger van hem was.  \n  \nHet leven van Haleh krijgt nieuwe betekenis wanneer twee vermeende Iraanse verzetsleden aankloppen en haar een foto van een vrouw toeschuiven: die zou haar dochter hebben verraden. Haleh, die alleen ooit de stem van de vrouw heeft gehoord, trommelt haar broer Mohsen (Mohsen Namjoo, ook verantwoordelijk voor de sfeervol dreigende soundtrack) op om samen het Arnhemse flatje van de vrouw te bespioneren, waarna het tweetal zich als volleerd amateurspeurders aan de vrouw (en haar dochter) opdringt.  \n  \nBeheerst laveert Modiri tussen hedendaags Arnhem en het verleden in Teheran vlak voor de executie van Mitra, waarbij licht, kleur en decors in beide tijden haast evenveel zeggen over de verschillende stadia van paranoia als de gebeurtenissen zelf. Het is de gelige gloed en de drukke marktjes van toen, waar de ogen van mogelijke overheidsspionnen voortdurend voelbaar zijn, tegenover het schaduwrijke, film noir-achtige Nederland, waar de pijn van vroeger door de kieren naar buiten kruipt.  \n  \nHoofdrolspeelster Tabatabai brengt dit gevoel goed naar voren met de droeve oogopslag van Haleh. Zie haar wachten in het wat steriele, moderne treinstation van Arnhem: in het fluisterende Mitra is het voldoende om haar gevoel van vervreemding compleet te maken.","intensity":0,"negativity":2,"cluster_id":22,"similar_texts":"text197"},{"id":"87","publisher":"De Volkskrant","date":"2021-08-06","url":"https://krant.volkskrant.nl/titles/volkskrant/7929/publications/1326/articles/1421896/27/2","title":"Moet ik me aan de minimale duur van mijn huurcontract houden?","text":"### Geldvraag\n\nU heeft samen met uw vriendin een huurwoning gevonden per 1 september. De huur is vrij hoog en de woning is niet ideaal, maar u had geen keuze. Anders had u geen dak boven uw hoofd. Het contract is een tijdelijke huurovereenkomst met een minimale periode van twaalf maanden. U kunt de huur dus niet opzeggen vóór 1 september 2022. Maar wat als de relatie stukloopt? Moet u daar dan echt blijven?  \n  \nNee, dat hoeft niet. U heeft het recht om de huur op te zeggen. Dat recht is vastgelegd in de wet, in artikel 7:271 van het Burgerlijk Wetboek (BW). Ik noem dat artikel specifiek, zodat u ernaar kunt verwijzen als u de huur opzegt. Doe dat per aangetekende brief en hou rekening met de opzegtermijn van één maand.  \n  \nDe verhuurder zal uiteraard protest aantekenen en beweren dat u contractueel gebonden bent aan de minimumperiode. Daar heeft u uw handtekening onder gezet, dus u bent ermee akkoord gegaan. Dat is onzin.  \n  \nIn artikel 7:271 BW staat dat de huurder een opzegtermijn heeft die gelijk is aan de periode waarvoor hij huur betaalt. Wie maandelijks huur betaalt, heeft dus een opzegtermijn van één maand. Als in een huurcontract een andere termijn staat, is die nietig.  \n  \nIn de wet zijn er twee begrippen: nietig en vernietigbaar. Een belangrijk verschil. Als een bepaling in het contract nietig is, hoeft u zich er niet aan te houden. Of uw handtekening onder het contract staat, doet er niet toe. U bent niet gebonden aan iets dat in strijd is met de wet. Als een bepaling vernietigbaar is, ligt het anders. De rechter moet er dan aan te pas komen om in u het gelijk te stellen. Hij kan oordelen dat het contract gezien de omstandigheden toch redelijk is.  \n  \nOok belangrijk is de vraag of een huurcontract tijdelijk is of voor onbepaalde tijd. Een tijdelijk contract mag maximaal twee jaar zijn voor een zelfstandige woonruimte en vijf jaar voor kamers. Het kan maar één keer afgesloten worden met dezelfde huurder, dus twee keer twaalf maanden mag niet.  \n  \nBij een tijdelijk huurcontract heeft u geen huurbescherming, maar wel bij een verlengd tijdelijk contract en een contract voor onbepaalde tijd. De verhuurder krijgt iemand moeilijk weg als hij huurbescherming heeft. Een huurcontract voor onbepaalde tijd mag wel een minimale duur van twaalf maanden hebben. Dat is ook wel logisch. De huurder krijgt zekerheid en mag daar ook wel iets tegenover stellen.  \n  \nEr is bij het Juridische Loket veel informatie te vinden over huren, opzegtermijnen en contracten. U moet wel eerst af van het gevoel dat een contract in beton gegoten is. Het is vaak niet meer dan een poging om u te imponeren en te overrompelen, zodat u vergeet te checken wat uw rechten zijn. Begin dus met de vraag: mag dat eigenlijk wel?\n\n3 maanden\n\nEen verhuurder heeft altijd een opzegtermijn van minstens drie maanden, ook bij een kortdurend hospitacontract van een jaar.\n\nReinout van der Heijden is hoofdredacteur van de Geldgids. Zelf een vraag? geldvraag@volkskrant.nl","intensity":0,"negativity":1,"cluster_id":47,"similar_texts":"text48"},{"id":"88","publisher":"De Telegraaf","date":"2021-08-06","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/dd72d70e1567e59bcfa99b354f1914a5/web/OPS/cciobjects.json&hash=797b0ec7eaf5ae635864#/pages/10-11","title":"Mokerslag voor foodtruck-eigenaren","text":"Mokerslag voor foodtruck-eigenaren\n\nDe loods op het bedrijventerrein brandde volledig uit. \n\nFoto Michel van Bergen\n\ndoor Marouscha van de Groep\n\nAmsterdam Er heerst verbijstering, verdriet en verslagenheid bij de ondernemers die gedupeerd zijn door de brand in een loods in Amsterdam-West. Het gebouw van zo’n duizend vierkante meter in de Turbinestraat brandde in de nacht van woensdag op donderdag helemaal uit. Er werden voornamelijk foodtrucks in opgeslagen.\n\n„Ik kan het nog steeds niet geloven, het is zo onwerkelijk”, zegt een verslagen Jeffrey Fraai terwijl hij naar de uitgebrande loods staart. De eigenaar van de Caribische foodtruck Food Fiësta was die avond rond half twaalf nog in de loods om wat voor te bereiden voor komend weekend. \n\n„Dan zou ik voor het eerst in anderhalf jaar weer een festival draaien”, vertelt hij bedroefd. \n\n„Toen ik het bericht kreeg van de brand dacht ik nog: misschien is het maar aan één kant en is mijn truck gespaard gebleven. Maar het hele gebouw is gewoon honderd procent afgebrand.” Fraai baalt dat hij er niet bij was toen de brand uitbrak. „Rook of geen rook, dan had ik mijn truck naar buiten gereden.”\n\nGeluidsstudio\n\nDe brandweer rukte met meerdere eenheden uit en wist te voorkomen dat het vuur oversloeg naar omliggende panden. De loods brandde echter volledig uit. Volgens verhuurder Thomas Moonen werden daarin vooral foodtrucks opgeslagen, maar diende het ook als opslag voor evenementenmateriaal en was er een geluidsstudio. \n\n„Allemaal mensen die het al zwaar genoeg hebben gehad. Echt heel erg treurig.”\n\nNachtmerrie\n\n„Ik zit helemaal te shaken, het is echt een nachtmerrie”, vertelt Richard Matulessy, eigenaar van Rich Pork. Ook zijn zeven meter lange Mercedes-Benz Vario, omgebouwd tot foodtruck, is verloren gegaan bij de brand. „Ik las vanmorgen al dat er niets meer te redden was, maar ik wilde het toch even met eigen ogen zien”, verzucht hij. „Nu landt het pas.”\n\n„Ik heb mijn hele ziel en zaligheid in dit bedrijf gestopt. Het was al een rare periode, dan gloort er eindelijk een beetje licht aan het einde van de tunnel en gebeurt dít”, zegt hij ontsteld. „Bij brand denk je altijd dat het een ver-van-je-bed-show is. Het komt echt als een mokerslag aan. Ik heb er gewoon geen woorden voor.”\n\nOok het complete cateringbedrijf van Tymo Dijkstra stond in de loods opgeslagen: drie foodtrucks in totaal, waar ze normaal gesproken alle grote festivals mee afgaan: van Mysteryland tot Lowlands. „We hebben zo’n enorm ellendig jaar gehad met corona en alles wat daaruit voort is gekomen. Het eerste wat ik dacht is: wat gaat er nog meer gebeuren? Kom ik straks onder een bus, of zo?”, zegt de zwaar gedupeerde eigenaar met enig sarcasme.","intensity":0,"negativity":0,"cluster_id":59,"similar_texts":"text572"},{"id":"89","publisher":"NRC Handelsblad","date":"2021-08-05","url":"https://www.nrc.nl/nieuws/2021/08/05/voetbaltransfer-myron-boadu-voor-17-miljoen-euro-van-az-naar-as-monaco-a4053768#20210805-79735-108","title":"Myron Boadu voor 17 miljoen euro van AZ naar AS Monaco","text":"AZ heeft Myron Boadu verkocht aan topclub AS Monaco, de nummer drie van de Franse competitie. De twintigjarige spits heeft een contract tot 2026 getekend, zo bevestigt de club. AS Monaco betaalt naar verluidt 17 miljoen euro voor Boadu, een bedrag dat via bonussen kan oplopen. Boadu droeg het AZ-tenue acht jaar lang, nadat hij in 2013 aansloot in de Alkmaarse jeugdopleiding. In het eerste elftal scoorde hij 38 keer in 88 wedstrijden. Als vervanger voor de spits trok AZ eerder al Vangelis Pavlidis van Willem ll aan. De Alkmaarse club maakte woensdag ook bekend dat eerste doelman Marco Bizot vertrekt. Hij maakt eveneens een transfer naar de Franse Ligue 1 en tekent voor drie seizoenen bij Stade Brest. AZ krijgt zo’n 5 miljoen voor de dertigjarige doelman. (NRC)\n\nEen versie van\n\ndit artikel\n\nverscheen ook in\n\nNRC Handelsblad\n\nvan 5 augustus 2021","intensity":0,"negativity":1,"cluster_id":45,"similar_texts":"text657"},{"id":"90","publisher":"De Volkskrant","date":"2021-08-06","url":"https://krant.volkskrant.nl/titles/volkskrant/7929/publications/1326/articles/1421896/20/1","title":"Na felle kritiek springt Amazon voortaan zorgvuldiger om met geretourneerde pakketjes","text":"Webwinkelgigant Amazon gaat proberen om jaarlijks 300 miljoen geretourneerde producten opnieuw te verkopen. Nu worden die vaak vernietigd, ook als ze prima in orde zijn.  \n  \nMet twee nieuwe programma's wil Amazon producten een tweede leven geven. Voortaan kunnen geretourneerde artikelen óf als tweedehandsartikel tegen een lagere prijs opnieuw via Amazon worden aangeboden, óf in bulk worden verkocht aan een opkoper die ze vervolgens zelf doorverkoopt. Het gaat om zowel geretourneerde verkopen als die van derden via Amazon.  \n  \nAmazon kreeg veel kritiek te verduren, nadat de Britse televisiezender ITV vorige maand met undercoverbeelden onthulde dat bij slechts één van Amazons 24 Britse distributiecentra jaarlijks miljoenen producten werden vernietigd. 'Smart tv's, laptops, drones, haardrogers, topklasse koptelefoons, computerschijven, boeken, en duizenden gezichtsmaskers' verdwijnen er in dozen gemarkeerd 'vernietigen'.  \n  \nEen geretourneerd product moet worden gecontroleerd op verkoopbaarheid en dan opnieuw worden verpakt, ingevoerd in het systeem en teruggeplaatst in het magazijn. De (menselijke) handelingen die dat proces vereist kosten meer dan het oplevert om ze opnieuw te verkopen. Externe partijen betalen ook opslagkosten bij Amazon voor producten die niet verkocht worden.  \n  \nAmazon is niet de enige die producten vernietigt, maar doet dat op grotere schaal dan anderen. Retourzendingen zijn overal in de e-commerce een probleem. Nederlanders stuurden in 2020 zo'n 23 miljoen pakketjes retour, 7 procent van de bestellingen. Kleding en schoenen worden het vaakst teruggestuurd.","intensity":0,"negativity":1,"cluster_id":23,"similar_texts":"text2"},{"id":"91","publisher":"De Volkskrant","date":"2021-08-06","url":"https://krant.volkskrant.nl/titles/volkskrant/7929/publications/1326/articles/1421896/20/3","title":"Narendran nieuwe voorzitter RvC Tata Steel","text":"T.V. Narendran wordt de nieuwe voorzitter van de Raad van Commissarissen van Tata Steel Nederland. Narendran is sinds vier jaar ceo van Tata Steel, sinds 2013 stond hij aan het hoofd van Tata Steel India en Zuidoost Azië. Met deze stap vergroten de Indiase eigenaren hun greep op de Nederlandse dochter. Zijn voorganger, Peter Blauwhoff, moest in juli onverwacht opstappen nadat de eigenaren van het bedrijf het vertrouwen in hem opzegden en hem niet herbenoemden.","intensity":0,"negativity":0,"cluster_id":38,"similar_texts":"text559"},{"id":"92","publisher":"De Volkskrant","date":"2021-08-05","url":"https://krant.volkskrant.nl/titles/volkskrant/7929/publications/1325/articles/1421218/2/2","title":"Natuur is mooi, maar je moet er wel wat te knallen bij hebben","text":"### Column\n\nJa hoor: hartje zomer, en er loopt een wolf op de Hoge Veluwe. Maak dat de kat wijs. De nieuwsluwe zomer is immers traditioneel de tijd waarin de wildste fantasiebeesten opduiken in de krantenkolommen. Hoe zou het toch zijn met die poema, voor het laatst op de Veluwe gezien in 2005? De lanspuntslang, of de gouwe ouwe brulkikker? Als ze al gezien werden, zaten ze vredig te knabbelen aan een broodje aap met stronkjes komkommer.  \n  \nDit keer is het raak, als we jachtopzieners mogen geloven: zij hebben de wolf - echt waar - zelf gezien en er zijn dode moeflons aangetroffen. Paniek in het park. Vooral bij Seger Emmanuel baron van Voorst tot Voorst, een perfecte naam voor de directeur van de Hoge Veluwe. De hoogwelgeborene vreest voor zijn tweehonderd moeflons en wil de wolf weren. Nee: afschieten.  \n  \nGeheel conform de wetten van het zomernieuws is het nog een raadsel hoe het dier het omheinde gebied binnenkwam zonder te betalen: 'Het heeft geen gat gegraven en is ook niet over een hek heen gesprongen, want dan hadden we haren gevonden', zei de baron tegen Nu.nl. 'Wel merken we dat er af en toe gaten geknipt worden in de hekken.'  \n  \nWie de wolf wil weren, moet eerst het volk temmen.  \n  \nOok raadselachtig: waarom horden mensen meer dan 11 euro neertellen om tussen exact dezelfde bomen als daarbuiten op een krakkemikkig wit vouwfietsje op veel te nauwe fietspaadjes tussen de rode ANWB-windjacks te slalommen naar een pannekoekenhuis. Het Kröller-Müllermuseum is een parel, maar het toegangsgeld is bedoeld voor de natuur, volgens de site van het nationaal park.  \n  \nHet misverstand: de Hoge Veluwe is geen natuur. Het is een omgekeerde wereld. Een uit de kluiten gewassen pretpark met hekken erom. Moeflons die er niet thuishoren - ze komen van de rotsige eilanden Corsica en Sardinië - kunnen er niet uit, de inheemse wolf - door jacht verdreven en nu de weg terug gevonden - mag er niet in.  \n  \nGrazende moeflons voorkomen dat de Veluwe dichtgroeit met bomen, zo behouden ze de heide en stuifzandvlaktes, benadrukte de baron. Gek: dat doen zwijnen en herten ook. Daarvan worden er, zo werd vorige maand bekend, deze zomer duizenden afgeschoten op de Veluwe (en het nationaal park). Er zijn er te veel, zeggen de jagers. Natuur is mooi, maar je moet er wel wat te knallen bij hebben.  \n  \nAls de baron zo van zijn schapen houdt, kan hij ook zeggen: omdat ze als ratten in de val zitten, zet ik de hekken open. Zo kunnen ze nog vluchten. In plaats daarvan wil hij zijn exotische moeflons tot inheemse beschermde soort laten verklaren. Zodat hij de wolf mag afschieten. In de omgekeerde wereld groeit wat krom is vanzelf recht.  \n  \nIntussen is deze zomersoap een mooie praktijktest voor Friesland. Daar sloeg onlangs opper-Fries Hans Wiegel de eerste paal voor een hek om de provincie, van Lemmer tot Lauwersoog. Tegen de wolf. Er liepen nog wel wat beren op de weg (de juridische haalbaarheid en Europese wetgeving), maar de benauwde Friezen zijn niet te stuiten. 150 kilometer hekwerk van anderhalve meter hoog moet er komen, compleet met 'tunneleffect, fladderlinten, sluizen en lichtgevende strepen', zo meldden de media. 'Het idee is dat de wolf dat te gevaarlijk vindt om doorheen te lopen'.  \n  \nEen voorbeeldig sprookje. Friesland en de Hoge Veluwe zullen spoedig worden overgenomen door de directie van de Efteling.","intensity":1,"negativity":2,"cluster_id":50,"similar_texts":"text53"},{"id":"93","publisher":"Algemeen Dagblad","date":"2021-08-06","url":"https://krant.ad.nl/titles/algemeendagblad/7908/publications/25500/articles/1421889/18/2","title":"Nederlander veel minder op vakantie","text":"Nederlanders zijn vorig jaar veel minder op vakantie gegaan dan het jaar ervoor.  \n  \nHet aantal buitenlandse vakanties daalde vorig jaar tot 11,7 miljoen, 11,2 miljoen minder dan in 2019. Ook gingen 17 miljoen mensen op vakantie in eigen land, 1 miljoen minder dan in 2019, zo meldt het Centraal Bureau voor de Statistiek.  \n  \nAfgelopen zomer was er wel topdrukte in Nederland. Het aantal zomervakanties in eigen land steeg ruim 6 procent ten opzichte van 2019, van 9,9 miljoen naar 10,5 miljoen. Vooral hotels en campervakanties waren in trek. Zo overnachtten Nederlanders 30 procent meer in een hotel (660.000 vakanties meer) en 11 procent meer in een vakantiehuis (290.000 vakanties meer) dan een jaar eerder. Het aantal vakanties met een camper lag in 2020 zelfs 68 procent hoger dan in 2019, dat zijn ruim 140.000 vakanties. Duidelijk minder populair waren vakanties met stacaravans en tenten. Het aantal vakanties in een stacaravan daalde met 17 procent en er werd 11 procent minder gekampeerd met de tent of toercaravan.  \n  \nGroningen, Drenthe en Overijssel zagen in de zomer het aantal Nederlandse vakantiegangers elk met ruim 100.000 toenemen ten opzichte van 2019. Zeeland was goed voor een toename van 185.000 vakantiegangers, en Friesland en Zuid-Limburg konden beide meer dan 200.000 Nederlandse toeristen extra verwelkomen.  \n  \nHet aantal zomervakanties met in het buitenland daalde hard: van 13,7 miljoen naar 4,4 miljoen (67 procent). 98 procent bleef in Europa, tegen 86 procent in 2019. Hiervan had 70 procent een van de omringende landen als bestemming, in 2019 was dat nog de helft.","intensity":1,"negativity":1,"cluster_id":33,"similar_texts":"text743"},{"id":"94","publisher":"Trouw","date":"2021-08-06","url":"https://krant.trouw.nl/titles/trouw/8321/publications/1321/articles/1421891/31/1","title":"Negen uur lang Wagner spelen - op slippers","text":"### Musiceren reportage\n\nBij binnenkomst in Theater Figi in Zeist is de Rijn net wat aarzelend in beweging gekomen. Ruim honderd jonge musici van het Nederlands Studenten Orkest (NSO) repeteren op deze maandagmorgen de beginmaten van Wagners Der Ring des Nibelungen. En dan niet het zestien uur durende opera-vierluik, maar de orkestrale indikking zonder zangers die Henk de Vlieger er in 1992 van maakte. Die partituur van een uur begint, net als het origineel, in de golven van de Rijn.  \n  \nNa een tijdje stroomt de machtige rivier daar in Zeist al heel behoorlijk, ook al zijn de strijkerspartijen notoir lastig. Nog eens, en nog eens, en nog eens. En ja, allengs hoor je het verschil. \"Daarnet maakten we nog gewoon muziek\", houdt dirigent Frans-Aert Burghgraef zijn musici voor, \"nu creëren we magie\".  \n  \nHet eerste waar je tegenaan loopt in de theaterzaal is een grote doos vol zelftests. Elke dag test iedereen zich op corona. Na eerst vijf dagen in strikte quarantaine te hebben geleefd, is iedereen in Zeist samengekomen in dit theater, annex hotel, waar drie verdiepingen zijn gereserveerd voor de musici. Op die manier is een strikte bubbel gecreëerd, waar je in moet blijven. Elke buitenstaander die de bubbel binnendringt, ook de verslaggever, moet zichzelf eerst testen. De NSO-mascotte, de enorm uit de kluiten gewassen teddybeer Joop, kijkt vanaf het theaterbalkon controlerend toe.  \n  \nHet NSO wordt elk jaar opnieuw samengesteld. Iedere getalenteerde musicus die studeert aan een Nederlandse universiteit of hogeschool, maar niet per se een carrière op het conservatorium of in de muziek ambieert, is na een auditie welkom in het professioneel gerund orkest. Alles doen de studenten zelf, ze vormen het bestuur, doen de marketing en de organisatie. De jaarlijkse tournee langs de studentensteden zat er in februari niet in, en dus werd gekozen voor een grote ruimte waarin op een veilige manier publiek kan worden ontvangen. Dat werd het Topsportcentrum in Almere, waar de musici omringd zullen worden door de spectaculaire lichtkunst van Teus van der Stelt. Elk Leitmotiv van Wagner krijgt daar z'n eigen kleur zogezegd, waardoor je ook met je ogen kunt luisteren.  \n  \nIntussen gaat de repetitie voortvarend verder. De voertaal is Engels, vanwege de buitenlanders. Zo zijn de twee klarinettisten Italiaans, en is de eerste hoornist Cubaans. Als die laatste haar grote solo in Siegfrieds Heldentat met klasse heeft gespeeld, zegt dirigent Burghgraef: \"Your solo was great\". De rest van het orkest joelt en klapt voor haar. De sfeer is ongedwongen, maar wel heel serieus. Er wordt negen uur per dag gerepeteerd. De meesten lopen hier op sokken, slippers of blote voeten. En ook al is er, zoals vaak bij jongeren, slap gegiebel en gegiechel, Wagners draak Fafner wordt even later vakkundig om zeep geholpen door de kranige kopersectie en de alerte slagwerkgroep, waar een student wiskunde zijn bekkens precies op tijd tegen elkaar laat knallen.  \n  \nDirigent Burghgraef beaamt dat het NSO het beste orkest is dat je als dirigent kunt hebben. \"Met deze jonge mensen kun je nog ongecompliceerd muziek maken. Ze zijn ontzettend gretig omdat bijna niemand ooit in zo'n groot orkest gespeeld heeft. Ik houd ze voor dat ze eerst hard moeten werken, maar daarna even hard kunnen ontspannen. Vooral dat laatste blijft voor studenten van belang.  \n  \n\"Naast deze grote partituur van Wagner spelen we ook een nieuw werk. Dat is het leuke van het NSO, dat er elk jaar een compositie-opdracht wordt gegeven aan een Nederlandse componist. Thomas van Dun schreef In Transit, een slagwerkconcert. Dominique Vleeshouwers gaat het spelen. Hij gebruikt onder andere koebellen, gongs, steeldrums en een vibrafoon. De muziek is redelijk tonaal, heel ritmisch en er ontstaat door het gebruik van dempers een klankkleur alsof je onder water bent.  \n  \n\"Schrijf je wel over de lichtkunst? Dat is een heel belangrijk onderdeel van dit project. Wagner vond theater en muziek in zijn opera's gelijkwaardig en dat proberen we met dit lichtproject duidelijk te maken. We hebben zijn muziek eerst helemaal doorgespeeld. Pas op dag vijf heb ik voor de studenten het verhaal verteld, met alles wat er omheen hangt. Het is muziek die meteen tot het hart spreekt.\"  \n  \nDat laatste benadrukt Burghgraef als de repetitie verder gaat. \"Geniet ervan\", zegt hij, \"niet nadenken over elk nootje, maar probeer los van de noten te spelen, en luister er vooral ook naar. We gaan hier in slechts zeven maten van G-groot naar C-groot. Dat is zo mooi!\" Als het orkest weer inzet, is die aansporing duidelijk aangekomen.  \n  \nDe Ring van het Nederlands Studenten Orkest olv Frans-Aert Burghgraef met werk van Wagner/De Vlieger en Van Dun in Topsportcentrum Almere vanaf vanavond t/m 15 augustus. Info: nso.nl\n\nBrit Rijnen (22), 1ste viool. Studie: Docent Muziek in Enschede\n\n\"Voor mij is dit de eerste keer dat ik echt goed meespeel in een groot orkest. Ik heb de vooropleiding conservatorium gedaan, en ik vond de competitiedrang daar wel lekker. Maar uiteindelijk miste ik een deel, het aan anderen leren en overbrengen van mijn passie. Daar komt bij dat ik als docent muziek waarschijnlijk makkelijker aan een baan kan komen dan als orkestmusicus.  \n  \n\"Muziek was er thuis vaak. Mijn vader speelt in een bandje en mijn moeder houdt erg van klassiek. Toen ik vier jaar was, zag ik op een televisie een orkest spelen. Ik ging met twee tekenstiften direct een viool nadoen, en dus ging ik op vioolles.  \n  \n\"Dat veel jongeren niet voor klassiek kiezen, is deels onwetendheid. Hoe dieper je erin duikt, hoe mooier en betekenisvoller muziek kan zijn. En er wordt ook vaak gedacht dat klassieke muziek iets elitairs is. Gelukkig komen mijn vrienden wel luisteren, en kunnen ze zien dat dat allemaal best meevalt. Het helpt natuurlijk dat ze mij op het podium kunnen zien zitten.  \n  \n\"Op de lagere school deden ze niks aan muziek, maar op de middelbare school in Hilversum wel. Daar heb ik heel goed muziekonderwijs gehad. Sowieso was die school erg op cultuur georiënteerd. Nu geef ik zelf als stagiaire les op een basisschool. Daar hebben de kinderen helemaal geen weerstand tegen muziek, ze vinden het juist leuk. Op de middelbare school is dat helaas anders. Leerlingen zijn daar in de fase dat ze alles stom vinden, en ervaren uiteraard de groepsdruk.  \n  \n\"Ik ben zo blij dat ik mee mag doen. Alles valt nu op z'n plek. Heerlijk. En hier in het hotel zitten is fantastisch. Zeker als je een studentenhuis gewend bent.\"\n\nPieter Langenkamp (20), cello. Studie: Creative Producing en Sociale Geografie in Amsterdam\n\n\"Meespelen in het NSO is een ervaring op zich. Het is hier echt tof, je werkt met elkaar naar een doel, een zo goed mogelijk concert. Ik heb niet de behoefte om met muziek professioneel verder te gaan. Het is steeds moeilijker om klassiek musicus te zijn. Eerst alle bezuinigingen, en nu de coronacrisis. Ik vind het conservatorium té competitief. Als het zo streberig wordt, verlies je volgens mij de essentie van wat muziek maken eigenlijk is.  \n  \n\"Mijn ouders zijn allebei klassiek musicus, dus ik kreeg het met de paplepel ingegoten. Ik mocht vaak mee als ze concerten hadden, en daardoor ging ik het steeds meer waarderen. Je leert hoe muziek in elkaar zit als je de kans krijgt om er regelmatig naar te luisteren.  \n  \n\"Op school was het niet cool om een instrument te bespelen. Ik begon met cello op mijn zevende. Mijn vrienden waren daar meer geïnteresseerd in gamen en voetballen, maar ik had niet de neiging om met hen mee te gaan. Natuurlijk is er groepsdruk op scholen, maar je hoeft niet aan alles mee te doen. Ik had ondanks dat toch een goede band met mijn vrienden.  \n  \n\"Op de basisschool gaf een goede vriend van mijn ouders muziekles. Dat was fijn. Daarna is dat allemaal wegbezuinigd. Ik zat op zo'n kakkerschool in Amsterdam Oud-Zuid, en daar was wel wat muziekles. Maar een uurtje muziek in de week zet geen zoden aan de dijk.  \n  \n\"De negen uur die we per dag repeteren is veel, maar wel nodig. We hebben een doel voor ogen. Een doel waar je samen naar toewerkt. Dat is een heel fijn gevoel. En ja, dat stevige borrelen, dat harde ontspannen na afloop, voelt echt als een beloning.\"","intensity":0,"negativity":0,"cluster_id":57,"similar_texts":"text6"},{"id":"95","publisher":"De Volkskrant","date":"2021-08-05","url":"https://krant.volkskrant.nl/titles/volkskrant/7929/publications/1325/articles/1421218/21/1","title":"Nieuwe roep om regulering crypto's","text":"Velen zullen de wereld van cryptomunten een walhalla vinden, met de extreme winsten die ze er kunnen behalen. Maar Gary Gensler van de Security Exchange Commission (SEC) plakt er liever de term 'Wilde Westen' op. Gensler, sinds maart de nieuwe voorzitter van de Amerikaanse beurswaakhond, neemt in ieder geval in woord afstand van het lossere beleid van zijn voorganger en pleit voor strengere regels.  \n  \nDeze week heeft hij dat opnieuw gedaan, in een toespraak over crypto's voor het Aspen Security Forum. Het zit hem dwars dat toezichthouders in zijn land nauwelijks controle hebben over wat er gebeurt in de uitdijende markt rondom cryptovaluta. Anders dan bij traditionele financiële producten kunnen aanbieders van cryptomunten vrijwel zonder beperkingen hun gang gaan. Dat was ook het beleid van Genslers voorganger, Jay Clayton.  \n  \nDie tijd is voorbij. Gensler ziet overal 'fraude, oplichting en misbruik' ontstaan. De extreme koersstijgingen van het afgelopen jaar hebben veel goudzoekers aangetrokken. 'Op dit moment is er gewoon niet genoeg bescherming', aldus de voorzitter. Zowel professionele investeerders als consumenten verdienen die, zegt Gensler.  \n  \nDe voornemens komen niet uit de lucht vallen. Sterker nog: het politieke klimaat in de Verenigde Staten is zodanig veranderd dat zowel Democraten als Republikeinen pleiten voor een steviger grip van de overheid op de tot nu toe nauwelijks gereguleerde handel, waar simpelweg te veel geld in omgaat om deze links te laten liggen.\n\nChina en Nederland\n\nOok buiten de Verenigde Staten gebeurt er het nodige op dit vlak. Zo is China al een tijdje bezig om meer controle over de cryptohandel te krijgen. Allereerst door de bedrijven die zich bezighouden met het delven van cryptomunten het leven zuur te maken. Veel van deze energieslurpende activiteiten hebben het land inmiddels al verlaten, ook door de recente oproep van de centrale bank aan de financiële wereld om meer toezicht te houden op de cryptomarkt.  \n  \nIn Nederland vallen bedrijven die diensten aanbieden voor valutawisselingen én bedrijven die cryptobewaarportemonnees aanbieden, tegenwoordig onder het integriteitstoezicht van De Nederlandsche Bank. Dit gaat echter over witwaspraktijken en niet over de bescherming van investeerders tegen frauduleuze praktijken of koersmanipulatie. Op Europees niveau maken beleidsmakers plannen om ook hierin te voorzien, maar het kan nog wel even duren voordat deze concreet zijn, verwacht ING-econoom en cryptospecialist Teunis Brosens. Hetzelfde geldt overigens voor meer bevoegdheden van de SEC: 'Ook hiervoor zullen wellicht wetten moeten worden aangepast.'  \n  \nLos van de vraag wanneer het strengere toezicht in Europa en de VS daadwerkelijk komt, vindt de econoom het een goede ontwikkeling. Brosens kan zich vinden in de terminologie van het Wilde Westen: 'Je moet constant op je hoede zijn omdat je door iedereen bedot kan worden. In de cryptohandel ben je nu op jezelf aangewezen.'  \n  \nDat moet en kan anders, vindt de ING-econoom: 'Het is logisch dat toezichthouders in de VS en Europa meer bevoegdheden willen. Uiteindelijk is dat ook goed voor de gehele cryptosector. Het is niet vol te houden dat er geen regels zijn.' Als de markt transparanter wordt en beleggers meer bescherming krijgen tegen koersmanipulaties of nepmunten, is dat volgens hem voor iedereen positief.\n\nDigitale euro\n\nDe Nederlandsche Bank onderzoekt in Europees verband ook de mogelijkheden van een digitale euro, onder auspiciën van de centrale banken. In El Salvador zoekt de overheid het in een andere richting. Géén gereguleerde digitale munt, maar gewoon de good old bitcoin als wettig betaalmiddel, ook voor belastingen. Het Centraal-Amerikaanse land heeft daarmee de primeur.\n\nOpgetrokken wenkbrauwen\n\nDit soort ontwikkelingen leidt tot opgetrokken wenkbrauwen bij het International Monetair Fonds. Vorige maand noemde het IMF het toestaan van bitcoin als wettig betaalmiddel 'een stap te ver'. In een blogpost wijst het IMF op de grote koerswisselingen die een risico vormen. Zo piekte de bitcoin in april van dit jaar op 65 duizend dollar, om daarna in waarde te halveren. Onlangs kwam de munt sinds lange tijd weer boven de 40 duizend dollar, gebruikmakend van de geruchtenmolen dat Amazon binnenkort bitcoins zou accepteren. Dit bleek niet te kloppen, waarna de munt weer wegzakte. Het gaat, kortom, zoals gebruikelijk alle kanten op.  \n  \nDe laatste maanden speelt ook Elon Musk een belangrijke rol bij die fluctuaties, door tweets de wereld in te sturen waarin hij zijn liefde voor bepaalde cryptomunten betuigt of juist niet. Als de SEC zijn zin krijgt, kan de Tesla-voorman dit in de toekomst niet meer doen zonder de hete adem van de beurswaakhond in de nek, verwacht Brosens.","intensity":0,"negativity":1,"cluster_id":24,"similar_texts":"text208"},{"id":"96","publisher":"De Telegraaf","date":"2021-08-06","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/dd72d70e1567e59bcfa99b354f1914a5/web/OPS/cciobjects.json&hash=57085a9ea4a0229fe38c#/pages/38","title":"NPO 2","text":"NPO 2\n\nNPO06:10MAX Geheugentrainer.06:30NOS Journaal.07:30NOS Journaal met gebarentolk.08:00NOS Journaal.08:30NOS Journaal met gebarentolk.08:40NOS Journaal.09:10Nederland in Beweging.09:30NOS Journaal met gebarentolk.09:40MAX Geheugentrainer.10:00NOS Journaal.10:25Nieuwsuur.11:00NOS Journaal.11:15Noord-Zuid-Oost-West.11:45Bak mee met MAX.12:00NOS Journaal.13:10NOS Sportjournaal.13:20BinnensteBuiten.14:00NOS Journaal.14:20Ondersteboven van Afrika.15:05VPRO Tegenlicht.16:00NOS Journaal.16:10Zeg 'ns Aaa.16:30Typisch Renesse.17:00NOS Journaal.17:10De slimste mens.18:00NOS Journaal.\n\n18:15NOS Journaal Regio.\n\n18:20Noord-Zuid-Oost-West.\n\n18:50BinnensteBuiten.\n\n19:20Op weg: Hunebed Highway.\n\n19:55Nederland op film.\n\n20:40De slimste mens.\n\n21:30Nieuwsuur.\n\n22:10De eeuw van mijn moeder.\n\n23:25The Hunting.\n\n00:30Una mujer fantástica.Marina Vidal, een transseksueel meisje, wordt geconfronteerd met discriminatie en argwaan in het moderne en meedogenloze Santiago. Dat zorgt ervoor dat ze kwetsbaarder wordt dan tevoren.\n\nMet: Francisco Reyes, Luis Gnecco, Daniela Vega.\n\n(CL, 2017)\n\n02:05De Nachtzoen.\n\n02:15Nieuwsuur.\n\n02:50EenVandaag.\n\n03:20NOS Journaal.\n\n03:55Nieuwsuur.","intensity":0,"negativity":0,"cluster_id":4,"similar_texts":"text120"},{"id":"97","publisher":"De Volkskrant","date":"2021-08-05","url":"https://krant.volkskrant.nl/titles/volkskrant/7929/publications/1325/articles/1421218/12/3","title":"Obama haalt bakzeil en viert zijn verjaardag wegens corona toch maar in beperkte kring","text":"Vanwege hevige kritiek heeft de jarige Barack Obama zijn feestplannen flink versoberd. Een woordvoerder van de voormalige president laat aan het Amerikaanse tijdschrift People weten dat Obama zijn 60ste verjaardag toch in kleine kring viert.  \n  \nHoewel de besmettelijke deltavariant van het coronavirus in de Verenigde Staten terrein wint, wilde Obama, die gisteren 60 jaar is geworden, zijn verjaardag aanvankelijk in het weekeinde groots vieren. Hij nodigde 475 gasten uit voor een feest op Martha's Vineyard, een luxueus vakantie-eiland in de staat Massachusetts. Om hen te bedienen werden tweehonderd personeelsleden ingehuurd.  \n  \nOp de feestplannen kwam veel kritiek. Met name de Republikeinen herinnerden de oud-president aan de kritiek van de Democraten op het feest dat president Trump vorig jaar organiseerde ter gelegenheid van de benoeming van opperrechter Amy Coney Barrett. Bij die festiviteiten in de tuin van het Witte Huis raakten 48 mensen besmet met het coronavirus.  \n  \nInmiddels heeft Obama de gastenlijst teruggebracht tot enkel familieleden en hechte vrienden. 'Hij is dankbaar voor alle verjaardagswensen die hij heeft ontvangen en hoopt iedereen gauw weer in het echt te zien', laat zijn woordvoerder weten.  \n  \nIn de VS werden de afgelopen week 192 besmettingen per 100 duizend inwoners geregistreerd, bijna 50 procent meer dan in de week daarvoor.  \n  \nIn Nederland werden de laatste zeven dagen 120 besmettingen per 100 duizend inwoners gemeld.","intensity":0,"negativity":2,"cluster_id":11,"similar_texts":"text78"},{"id":"98","publisher":"Trouw","date":"2021-08-05","url":"https://krant.trouw.nl/titles/trouw/8321/publications/1320/articles/1421217/2/5","title":"Obama krimpt verjaardagsfeest in","text":"### personalia\n\nVoormalig president Barack Obama heeft besloten zijn zestigste verjaardag toch in kleine kring te vieren. Obama, die gisteren zestig werd, wilde komend weekend op een luxueus vakantie- eiland een groot feest geven, waarvoor hij 475 gasten zou hebben uitgenodigd en 200 personeelsleden zou hebben ingehuurd. Dat kwam hem op felle kritiek te staan in de VS, waar de coronacijfers weer flink stijgen. Volgens een woordvoerder heeft Obama de gastenlijst inmiddels gereduceerd tot enkel familieleden en hechte vrienden.","intensity":0,"negativity":0,"cluster_id":11,"similar_texts":"text14"},{"id":"99","publisher":"NRC Handelsblad","date":"2021-08-05","url":"https://www.nrc.nl/nieuws/2021/08/04/op-een-van-de-spannendste-dagen-van-haar-leven-loopt-femke-bol-naar-brons-a4053599#20210805-79735-308","title":"Op een van de spannendste dagen van haar leven loopt Femke Bol naar brons","text":"Tokio 2020 Femke Bol  werd bij de Spelen derde op de 400 meter horden na „een perfecte race”.  Harder dan dit kon ze nu niet. Maar met de goede begeleiding heeft de 21-jarige Nederlandse atlete misschien nog wel een decennium aan carrière voor zich.,De avond voor de olympische finale op de 400 meter horden krijgt Femke Bol (21) geen hap door haar keel. Ze is nerveus, natuurlijk, op dit podium stond ze nog nooit. Ze doet pas twee jaar echt serieus aan hordenlopen. Blijf bij je plan, zegt ze tegen zichzelf. Taakgericht werken. Op die manier krijgt ze haar gedachten doorgaans rustig. Alles wat ze moet doen voor en tijdens de race staat in korte commando’s in een notitieboekje geschreven. Ze kijkt zo min mogelijk op sociale media. Op haar Japanse telefoon heeft ze maar vier essentiële contacten toegevoegd. Zo wordt ze niet van haar doel afgeleid. En toch spoken er dinsdagavond doemscenario’s door haar hoofd. Wat als het dan nu ineens misgaat? Vroeger gebeurde het nog wel dat ze met ontzag voor haar tegenstanders naar haar startblok liep. Ze kan heel erg in haar hoofd gaan zitten, zei ze in maart tegen NRC. Zichzelf gek maken. Maar van Bram Peters, de coach die al sinds haar vijftiende met haar werkt, leerde ze die te parkeren. Door taken op te schrijven, alle mogelijke raceplannen uit te denken. Zo weet ze wat ze wanneer moet doen. Het biedt haar houvast als de spanning haar naar de keel grijpt. In plaats van door haar emoties wordt ze door het stappenplan opgeslokt. Maar de olympische finale valt niet te visualiseren. Nu ze erin staat, wil ze eigenlijk winnen ook. Ze racet altijd voor goud. Dat brengt stress met zich mee, en druk. Ze zegt te voelen dat Nederland met haar mee hoopt. Ze zoekt de Zwitserse Lea Sprunger (31) op, haar trainingsmaatje op Papendal, bezig aan haar laatste seizoen als atlete. Zij heeft veel meer ervaring dan Bol. De twee werden de voorbije jaren goede vriendinnen. Sprunger kan haar goed kalmeren. Je mag vertrouwen hebben, zegt ze tegen Bol. Je bent sterk, fit. Dat had ze zelf ook beaamd, na haar halve finale op maandag, die ze won in de stromende regen. De debutante liep haar rondes door het olympisch stadion alsof ze nooit anders had gedaan; ontspannen doch gefocust. De klasse droop eraf. Twee dagen daarvoor liep ze twee keer een 400 meter op één dag. Ze wilde het risico nemen om met de 4x400 meter gemengde estafette een medaille te winnen. Daar greep ze net naast, Nederland werd vierde, maar spijt van haar keuze had ze niet. Bol wilde alles meepakken, alles beleven in haar woorden. Ze was nog nooit zo fit geweest en je wist niet hoe lang dat zou gaan duren. Dat laatste zinnetje zei veel over haar. Ze is pas 21, je mag aannemen dat ze met de goede begeleiding misschien nog wel een decennium aan carrière voor zich heeft. En toch had ze zich voorgenomen nu te genieten, alsof dit zomaar haar laatste toernooi kon zijn. Op krachten blijvenMet veel moeite krijgt ze dinsdagavond haar eten weg; rijst vooral, koolhydraten. Het is proppen om op krachten te blijven. Om negen uur probeert ze te gaan slapen, maar dat lukt niet meteen. Ze is bang dat ze een slapeloze nacht zal hebben. Een bevriende Britse atlete loopt de finale van de 800 meter. Die race wil ze eerst zien. Daarna gaat het licht uit. Om half zes, zes uur voor de wedstrijd, is ze al wakker. Dit is een van de spannendste dagen uit haar leven. En ze is niet kansloos. Sinds ze vorige maand in Stockholm bijna een seconde van haar Nederlands record af liep, voor het eerst onder 53 seconden (52,37), zou ze in Tokio mee gaan doen om de medailles. Ze hoorde nu bij de drie snelste vrouwen ter wereld op de 400 horden. Alleen de Amerikaansen Dalilah Muhammad, regerend olympisch en wereldkampioen,en Sydney McLaughlin, sinds kort de wereldrecordhoudster, waren sneller dan Femke Bol uit Amersfoort. In Stockholm werd ze tot op de streep opgejaagd door de Amerikaanse Shamier Little. Tegenstand deed haar grenzen doorbreken. Haar coaches keken vol verbazing toe. Het lag niet in hun plannen dat ze nu al zo snel zou zijn. De races die ze daarvoor had gedaan, won ze steeds met groot gemak. Maar de snelsten ter wereld deden daar niet aan mee. Zij concentreerden zich op de Amerikaanse trials, de plaatsingswedstrijden voor de Spelen. Bol zou zich pas in Tokio met hen gaan meten. Tegen McLaughlin liep ze nog nooit en pas een keer tegen Muhammad, in de halve finale van de WK in Doha twee jaar terug. Toen had ze nog een heel ander niveau. Ze was blij dat ze zich in de series voor de Olympische Spelen had geplaatst. In de halve finale werd ze uitgeschakeld, met een tijd in de 56 seconden. „Toen dacht ik: wat doe ik hier? Nu loop ik een olympische finale. Dat is fantastisch.”\n\nDe Amerikaanse titelverdedigster op de 400 meter horden Dalilah Muhammad aan het einde van de laatste bocht, met Femke Bol en Sydney McLaughlin achter zich.\n\nFoto Francisco Seco/AP\n\nZe heeft baan 5 toebedeeld gekregen en dat is gunstig. De bochten zijn niet zo krap als in de binnenste twee, waardoor ze goed op snelheid kan blijven. Ze heeft zich voorgenomen hard te starten, niet per se haar handelsmerk. Bol moet het juist hebben van haar eindschot, komt doorgaans langzaam op gang. Maar zonder risico win je geen medaille, zou ze later zeggen. Ze heeft Sydney McLaughlin naast zich in baan vier. Die zal naar alle waarschijnlijkheid in de bocht al naast haar zitten. Dalilah Muhammad zit rechts van haar, in baan 7. Ook zij zal in het eerst stuk van haar weglopen. Bol moet in de achtervolging. Kan gaan jagen. Structureel vijftien passenZe tikt zichzelf een paar keer hard in het gezicht, slaat op haar bovenbenen. De spanning zoekt een uitweg. Het zijn de reflexen van een atleet in een hyperfocus op presteren. Met haar eerste passen onderscheidt ze zich niet, dat zie je nu ook weer. Maar na de bocht rukt ze op in het veld. Het lukt haar sinds dit jaar pas structureel om vijftien passen tussen de horden te maken. Voorheen zaten er horden van zestien passen tussen. In het begin voelt het als veel, als haar snelheid nog hoog ligt, maar naarmate de race vordert en lactaat bewegen moeilijker maakt, worden vijftien passen een grotere uitdaging, die zij met haar lange benen als geen ander beheerst. De drie snelste vrouwen ter wereld komen zij aan zij het laatste rechte stuk op. De rest volgt op grote achterstand. Pas op de laatste horde ontstaat het verschil. Femke Bol kan haar snelheid minder goed vasthouden dan Muhammad en McLaughlin. Die twee lopen bij haar weg en dat is geen schande. Zij zijn beiden bijna een halve seconde sneller dan het wereldrecord. Muhammad klokt 51,58 seconden, McLaughlin 51,46, de nieuwe mondiale toptijd. Bol pakt brons met 52,03, een Nederlands en Europees record. Na de finish blijft ze een paar minuten gestrekt op haar rug liggen. Dan krijgt ze de Nederlandse vlag aangereikt en poseert ze naast de vrouwen tegen wie ze anderhalf jaar geleden nog opkeek. Bol vindt dat ze de perfecte race gelopen heeft, zegt ze later in de catacomben van het olympisch stadion. Harder dan dit kon ze nu niet. Met brons is ze „heel erg blij.” Van de race kan ze zich gek genoeg nog maar weinig herinneren. Dat had ze eerder nog nooit. Het zegt, denkt ze, alles over hoe gefocust ze was. Voor de andere „meiden” heeft ze niets dan ontzag. Hun prestaties werken als inspiratiebron voor haar. Net als Bol is McLaughlin ook pas 21. Ze kijkt uit naar de strijd die komen gaat. Maar eerst gaat ze genieten. Ze pakt haar bronzen medaille vast, en zegt met een grote glimlach: „Hoeveel Nederlanders is dit nou gelukt?”\n\nEen versie van\n\ndit artikel\n\nverscheen ook in\n\nNRC Handelsblad\n\nvan 5 augustus 2021\n\nEen versie van\n\ndit artikel\n\nverscheen ook in\n\nNRC in de ochtend\n\nvan 5 augustus 2021","intensity":0,"negativity":1,"cluster_id":13,"similar_texts":"text16"},{"id":"100","publisher":"De Telegraaf","date":"2021-08-05","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/963d8bad06655f819aec9c0810c1a002/web/OPS/cciobjects.json&hash=02bb7fff3c51fd8311da#/pages/20-21","title":"Philips roept apparatuur terug na ’incidenten’","text":"Philips roept apparatuur terug na ’incidenten’\n\nNieuwe tegenvaller\n\nPhilips heeft wereldwijd tienduizenden beademingsapparaten van ziekenhuizen teruggeroepen. Volgens een melding van de Amerikaanse Food and Drug Administration kan die apparatuur ernstige gevolgen hebben voor de gezondheid. Volgens de FDA zijn er al tientallen incidenten en meerdere verwondingen bekend, maar geen sterfgevallen. De terugroepactie volgt op een eerdere terugroepactie voor onder meer apparaten om slaapapneu te voorkomen. Daarvan heeft Philips er 3 tot 4 miljoen verkocht.","intensity":0,"negativity":1,"cluster_id":44,"similar_texts":"text361"},{"id":"101","publisher":"Trouw","date":"2021-08-05","url":"https://krant.trouw.nl/titles/trouw/8321/publications/1320/articles/1421217/12/2","title":"Philips roept opnieuw gevaarlijke apparaten terug","text":"Weer een tegenvaller voor Philips. Nadat het concern eerder dit jaar slaapapneu-apparaten en beademingsmachines heeft moeten terugroepen vanwege gezondheidsrisico's, moet Philips nu ook beademingsapparaten uit ziekenhuizen weghalen. Volgens een melding van de Amerikaanse Food and Drug Administration (FDA) kan die apparatuur ernstige gevolgen hebben voor de gezondheid en leiden tot verwondingen of zelfs overlijden.  \n  \nDe toezichthouder heeft beide terugroepacties van Philips in de hoogste risicocategorie, de zogeheten Class 1, ingeschaald. Het euvel bij de beademingsapparaten betreft een veiligheidssysteem dat ervoor zorgt dat de machines bij het bereiken van een bepaalde maximale zuurstofdruk alarm slaan, zodat het ziekenhuispersoneel bij de patiënt gaat kijken. Als dat gebeurt, zorgt het systeem ervoor dat de zuurstofdruk automatisch ook iets afneemt. Dat laatste is volgens een woordvoerder van Philips in bepaalde gevallen niet wenselijk; vandaar dat Philips de apparaten moet aanpassen.  \n  \nVolgens de FDA zijn er al tientallen incidenten en meerdere verwondingen bekend, maar geen sterfgevallen. Uitgaande van de gegevens van de FDA zijn er wereldwijd ruim 23.000 van de betreffende beademingsapparaten in gebruik, waarvan een groot deel in de VS. Ook in Nederland wordt ermee gewerkt. Volgens de zegsman van Philips zijn de gebruikers van de apparaten in kwestie allemaal benaderd.  \n  \nDe eerdere terugroepactie betrof voornamelijk apparaten met maskers die mensen 's nachts dragen tegen slaapapneu. De gezondheidsrisico's werden veroorzaakt door geluiddempend schuimrubber in de apparaten. Daarvan kunnen deeltjes loslaten die ingeslikt of ingeademd kunnen worden door de gebruiker. Uit onderzoek bleek dat het schuim ook bepaalde chemicaliën kan afgeven. Zeker als het apparaat niet op de juiste wijze wordt schoongemaakt. Als dat schuim met bepaalde middelen in aanraking komt, kunnen schadelijke gassen vrijkomen.  \n  \nZorgtechnologiebedrijf Philips heeft al honderden miljoenen euro's opzijgezet in verband met die eerdere kwestie. In totaal heeft het bedrijf wereldwijd drie tot vier miljoen slaap- en ademhalingsapparaten verkocht die hersteld of vervangen moeten worden, waarvan naar schatting tienduizenden in Nederland. Topman Frans van Houten vond het bij de presentatie van de kwartaalresultaten vorige week nog te vroeg om iets te zeggen over mogelijke schadeclaims als gevolg van de defecten. Het kan nog lang duren voordat zo'n zaak voor de rechter komt, zei Van Houten.  \n  \nBeleggers schrokken van het nieuws. Gisteren was Philips met afstand de grootste daler bij de hoofdfondsen op de Amsterdamse beurs. Het zorgtechnologiebedrijf leverde ruim 2,5 procent aan beurswaarde in.","intensity":0,"negativity":1,"cluster_id":19,"similar_texts":"text345"},{"id":"102","publisher":"De Telegraaf","date":"2021-08-05","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/963d8bad06655f819aec9c0810c1a002/web/OPS/cciobjects.json&hash=5d46d6ea86d7cb47d659#/pages/6","title":"Politie vraagt om hulp","text":"Politie vraagt om hulp\n\nPolitieman Robin van Oosten spreekt bij een flyeractie tegen wapengeweld mensen op straat aan.\n\nFoto \n\nRoel \n\nDijkstra\n\nWesterbeke: ’Alles op alles om vuurwapengeweld te stoppen’\n\ndoor Gerda Frankenhuis\n\nRotterdam De Rotterdamse politie zegt meer dan ooit de hulp van de inwoners van de stad nodig te hebben om een eind te maken aan de reeks kogelregens die wordt afgevuurd op woningen en een auto. Politiechef Fred Westerbeke zegt alles op alles te zetten om het wapengeweld te stoppen, maar geeft aan dat daarbij wel de hulp van bewoners zeer noodzakelijk is. \n\n„We willen nog een keer extra benadrukken dat mensen anoniem hun tips kunnen doorgeven bij onder meer de Team Criminele Inlichtingen, Meld Misdaad Anoniem en via een speciaal telefoonnummer, waardoor hun namen niet in het dossier terechtkomen. Daarnaast is er een ’tipgeldregeling’ van maximaal 750 euro als door iemands informatie een wapen van straat wordt gehaald”, zegt Westerbeke, die stelt dat er veel politiecapaciteit moet worden gebruikt voor de schietincidenten en de vijf moorden die in de afgelopen twee weken in de regio hebben plaatsgevonden.\n\nKeuzes\n\nDe schietincidenten die nu de hoogste prioriteit hebben, zorgen er wel voor dat andere zaken blijven liggen. „Het is vakantieperiode en er zijn mensen bij ons weg. We zetten volop op deze zaken in, maar dat betekent wel dat we keuzes moeten maken. Zo is bijvoorbeeld het coldcaseteam van de cold cases gehaald en is op een ander onderzoek gezet. Ook het overvallenteam heeft nu andere taken. Gelukkig kan dat ook, omdat het aantal straatroven is gedaald.”\n\nAlleen al in de afgelopen tien dagen telde de politie zes schietincidenten op Rotterdam-Zuid waarbij kogels werden afgevuurd op woningen. „In de maand juli zijn er in totaal veertien schietincidenten geweest. Maar als je kijkt naar de eerste zeven maanden van het jaar, zijn het er niet meer dan vorig jaar. Er is geen sprake van een toename, maar iedere schietpartij is er een te veel”, vertelt Westerbeke, die ook een oproep aan ouders doet. „We zien vaak dat jongeren bij criminele activiteiten betrokken zijn. Ik wil benadrukken dat de rol van ouders ontzettend belangrijk is. Ik wil ze vragen om aan de bel te trekken als ze hulp nodig hebben. We zien helaas te vaak dat ouders niet weten wat hun kind uitspookt.”\n\nOmdat de hulp van de Rotterdammers hard nodig is om het wapengeweld te bestrijden, ging de politie woensdag met het mobiele medialab naar de markt op het Afrikaanderplein. \n\nDaar werd onder de Rotterdammers geflyerd en werden ze gewezen op de mogelijkheden om anoniem informatie te delen. „Wij willen de mensen laten zien dat wij er voor de burger zijn en de schietincidenten zeer hoog opnemen”, zegt politieman Robin van Oosten, die op de markt meerdere mensen aanspreekt. \n\nRotterdammer Quentin luistert aandachtig naar het verhaal van de agent. „Ik heb zelf ook in dat wereldje geleefd en heb fouten gemaakt. Dat was niet verstandig, want het heeft invloed op je toekomst.” Hoewel hij zelf zijn leven aan het beteren is, is hij niet van plan om informatie met de politie te delen. „Ik ga niet snitchen.” Andere mensen zeggen de politie te helpen waar zij kunnen. „Ik hoef er geen geld voor. Ik ben al blij dat ik de politie kan helpen”, zegt een oudere vrouw. \n\n’Rol ouders is heel belangrijk’","intensity":0,"negativity":1,"cluster_id":42,"similar_texts":"text336"},{"id":"103","publisher":"NRC Handelsblad","date":"2021-08-05","url":"https://www.nrc.nl/nieuws/2021/08/04/repetities-in-een-hermetische-coronabubbel-a4053656#20210805-79735-201","title":"Repetities in een hermetisch afgesloten coronabubbel","text":"Nederlands Studenten Orkest Het Nederlands Studenten Orkest wil begin augustus de grootste interdisciplinaire orkestervaring van de coronatijd creëren. Hiervoor repeteerden de orkestleden in een hotel, volledig afgezonderd van de buitenwereld. „Alten, zoek de pijn daar vlak voor maat veertig!”,Lees ook: Nederlands Studenten Orkest meeslepend in werk van jonge componist Rick van Veldhuizen\n\nIn een aparte vleugel van Figi, een hotel én theater in Zeist, logeren een kleine honderd studenten die dit jaar het Nederlands Studenten Orkest vormen. Tien dagen lang repeteren ze ruim acht uur per dag aan een programma dat ze vanaf 6 augustus zullen uitvoeren. Het doel: de grootste interdisciplinaire orkestervaring van de zomer neerzetten. Dat de repetities in de zomer, en niet in februari zijn, is voor het eerst, maar toch is dat niet wat dit jaar zo gek doet voelen. Het bijzondere zit ’m in dat wat eigenlijk normaal is: een orkestopstelling zonder anderhalve meter, en vrije tijd volop studentikoze gezelligheid, massages, knuffels en vrijpartijen.\n\nPriegelstuk voor strijkers\n\nRepetitiedag 4, de repetitie van 14 uur.\n\nIk mag meeluisteren op het balkon naast de enige andere luisteraar, de levensgrote mascottebeer Joop. Op het programma The Ring, an Orchestral Adventure, een orkestbewerking van de Ringcyclus van Wagner, zestien uur opera teruggebracht tot een ruim uur door Henk de Vlieger, met zo’n beetje alle muzikale hoogtepunten achter elkaar. Het orkest oefent net een lastig priegelstuk voor de strijkers, die nog behoorlijk wiebelig en onzeker klinken. De anderhalvemeterregel mag dan fysiek zijn losgelaten, de afgelopen anderhalf jaar afstand houden moet duidelijk nog uit de hoofden worden weggespeeld. „Violen, luister naar de houtblazers!” Een aanwijzing van dirigent Frans-Aert Burghgraef. „Zoek die kleur en vorm je daarnaar.” En: „Alten, zoek de pijn daar vlak voor maat veertig!” De voorste altvioliste swingt mee als Burghgraef de piccolo en de harp hun lijnen samen laat repeteren.\n\nOrkestpartij van de tweede violen.\n\nFoto Dieuwertje Bravenboer\n\nNiet minder dan 48 Zoomvergaderingen hield het orkestbestuur nadat vorig jaar was gebleken dat de februari-editie dit jaar niet door kon gaan. Zestig-urige werkweken aan rondbellen, regelen en toestemming vragen waren nodig om toch iets neer te zetten. Hoe, was lang niet duidelijk, maar er moest en zou iets georganiseerd worden. In plaats van de normale tournee langs alle studentensteden werd Topsportcentrum Almere gevonden als vaste en veilige concertlocatie, en het hotel in Zeist als repetitieplek.\n\nDe uiteindelijke oplossing: om veilig te kunnen repeteren en concerteren zonderen de honderd studenten zich bijna een maand lang compleet af van de buitenwereld. Want, legt voorzitter en trombonist Siebren van Noort (21) uit: „Je kunt wel opschrijven dat je op anderhalve meter gaat repeteren en braaf overal afstand houdt, maar hoe realistisch is dat? Iedereen weet dat mensen zich daar nauwelijks meer aan houden. Wij wilden dus een situatie waarin géén afstand veilig is.”\n\nOm dat mogelijk te maken moest iedereen voor vertrek vijf dagen in thuisquarantaine zitten (de maximale incubatietijd die een PCR-test nodig heeft om een besmetting op te sporen) en een negatieve PCR-test laten zien. Om ook daadwerkelijk het hotel binnen te mogen, werd iedereen buiten nog eens gezelftest. Die zelftests blijven tot en met de laatste dag elke ochtend verplicht, als entreebewijs voor de ontbijtzaal. Contact met elkaar mag, maar met iemand van buiten de bubbel niet. Een wandeling in het bos mag, een winkel binnengaan niet. Het protocol is helder: zou iemand tussendoor positief testen, dan blijft iedereen op de hotelkamer tot een PCR-test definitief uitsluitsel geeft. Is die positief, dan stopt het hele project. Om de bubbel twee dagen van binnenuit mee te maken moest ook ik een negatieve PCR-uitslag laten zien na vijf dagen thuisquarantaine.\n\nDe naleving van die regels is grotendeels een kwestie van goed vertrouwen. Wat als er wordt gesjoemeld? Van Noort: „Of iedereen ook echt in quarantaine is gegaan, nee, dat kunnen we niet checken. Maar we hebben wel op iedereens geweten ingepraat. Houd je je niet aan de regels, dan ben jij degene die het project verpest, en dat wil niemand. Iedereen komt hier om eindelijk weer normaal muziek te maken. Iedereen wíl die concerten spelen.”\n\nHet moet een ‘once in a lifetime’ ervaring zijn\n\nUit een rondvraag blijkt dat niemand zich onveilig voelt. Verschillende studenten blijken zich binnen de bubbel zelfs juist veiliger te voelen dan erbuiten. Ook Burghgraef, die bij het eten en de borrel graag aansluit, voelt zich veilig en denkt niet dat iemand de regels zal overtreden. „De liefde voor de muziek is groot. Ze willen er echt alles uithalen. Mocht het niet kunnen doorgaan, dan gaat er een enorme smak geld down the drain. Dat weten ze.”\n\nOngelijke inzetten\n\nAlle hoogtepunten van de Ringcyclus achter elkaar is uitzonderlijk moeilijk om te spelen, zeker als je je bedenkt dat een groot deel van de studenten anderhalf coronajaar nauwelijks muziek heeft kunnen maken. Ook In Transit, de opdrachtcompositie door Thomas van Dun voor orkest en solo slagwerker, is verre van makkelijk. Om de paar maten wisselt de maatsoort, het stuk is veelkleurig en gejaagd en zit vol ongelijke inzetten. Soloslagwerker Dominique Vleeshouwers, vorig jaar de winnaar van de Nederlandse Muziekprijs, speelt de solopartij.\n\nWagner en Van Dun: de repertoirekeus mag je rustig ambitieus noemen. Burghgraef blijft daarom herhalen dat iedereen voorzichtig moet zijn: „Doe je niet stoerder voor als je lichaam pijn doet of als je uitgeput raakt. Als een sporter een tijd niet geoefend heeft, rent hij ook niet meteen een marathon. Eigenlijk is dat wel wat we hier van ze vragen. We hebben nog wel gedacht aan iets simpelers van Haydn of Beethoven, maar dat is niet NSO. Het moet een once in a lifetime-ervaring zijn.”\n\nElke dag spelen, het is voor de meesten inderdaad weer even wennen. Overal zie je mensen met armen zwaaien, nekken draaien en elkaars schouders masseren. Contrabastrombonist Gerrit Jan Elzinga (22) is een van de studenten die bewust speelrust heeft genomen; hij heeft zijn lippen kapot geblazen. Elke repetitie zit hij in de zaal met zijn partij op schoot. Maar niet teleurgesteld, glunderend juist. „Die muziek is toch vet?! Ik heb alleen maar kippenvel”, fluistert hij meermaals. En over zijn lippen, met plat accent, wijzend op een appel: „Oh, maar dat kom wel goed hoor. Gewoon veel vitamine C, dan zijn ze zo weer heel.”\n\nEen van de slagwerkers van het NSO.\n\nFoto Dieuwertje Bravenboer\n\nHoewel het NSO vooral is bedoeld voor niet-muziekstuderende studenten, zijn sommige secties aangevuld met studenten van het conservatorium. Zo mag het orkest zijn handen dichtknijpen met hoorniste Karla Hernández (26), die uit Cuba komt en nog maar net in Nederland woont. Ze blaast de beroemde hoornsolo van Siegfried alsof het een simpel inspeeloefeningetje is.\n\nAan het einde van de laatste repetitie van dag 4 wordt Burghgraefs gemeende aanwijzing ‘hoorns, jullie spelen dit veel te zuiver!’ in de WhatsAppgroep uitgeroepen tot quote van de dag. Bij de uitgang van het theater staat een enorme doos vol met nieuwe zelftests voor de volgende morgen.\n\nRoddelcommissie\n\nTuurlijk, het uiteindelijke doel is een geslaagd muziekprogramma, maar het NSO is en blijft een studentenorkest. In een normale repetitieperiode is er elke avond wel een themafeest tot in de vroege uren; broodnodige ontspanning na acht uur repeteren, verzekeren velen me. Maar in een braaf hotel gaat dat niet. Nu wordt er het laatste uur van de dag netjes aan tafels geborreld en moeten de vroege uurtjes genoegen nemen met kleine groepjes bier en gin-tonic drinkende studenten op hun hotelkamers. Ook de zogenaamde ‘roddelcommissie’ merkt dat het geen normaal jaar is. Op het ‘regelschema’, een groot vel papier dat op de muur achter de pauken hangt en waarop wordt bijgehouden wie het met wie doet, staat nog maar één stel; een hoornist en een violiste die het al een paar nachten erg goed met elkaar kunnen vinden. Nogal een zwakke score voor een dag vier volgens commissielid en violist Sascha Bergsma (22). Iemand laat me een foto van het regelschema van vorig jaar zien. Die staat zwart van de namen in een lijnenlabyrint. Maar vergelijken met vorige jaren heeft niet zo veel zin, zegt altvioliste en nestor Floor van der Does (28) nuchter, met een beker gin-tonic in de hand. „Want het is dit of niks. En dít is al zo veel.” De kamer waarin ze het zegt ligt bezaaid met zelftestverpakkingen.\n\nToch worden uiteindelijk niet de gemiste feestjes het vaakst genoemd als nadeel van de coronabubbel. Altviolist Laurens Kok (22): „Naar de uitvoeringen komen altijd vrienden luisteren die anders nooit naar klassieke muziek gaan. Dat we die na het concert nu niet dankbaar mogen begroeten, is pas echt jammer.”\n\nHet is een troost dat niet alle leuke extra’s afgeblazen zijn. Zo gaat de traditionele kamermuziekavond, waarop spontaan gevormde groepjes kamermuziek voor elkaar spelen, wel door. Op de gangen en in de foyer van het hotel kom je dan ook lessenaars met muziek tegen waar op de schaarse vrije momenten van de orkestleden vrolijke tango’s voor twee violen of Schuberts strijkkwintet klinken, alsof Wagner en Van Dun nog niet uitdagend genoeg waren. Werkelijk elke kans om weer samen muziek te maken wordt aangegrepen.\n\nKleine ogen\n\n10.00 uur, de eerste repetitie van dag 5. De ogen zijn nog wat klein, hier en daar wordt een gaap weggemoffeld. Burghgraef begint vandaag met het verhaal van de Ringcyclus. Zijn beknopte samenvatting duurt drie kwartier. Hij zingt alle muzikale leidmotieven voor: dit zijn de Rijndochters, zo klinkt het Rijngoud, zo de slapende Brünnhilde en dit is de draak. Her en der wordt druk aangetekend in de bladmuziek.\n\nHet werkt. Het is indrukwekkend hoe snel de kwaliteit vooruitgaat. De violen, die gisteren nog verwoed bezig waren met zoveel mogelijk ongeveer goede noten raken, komen vandaag toe aan mooi spelen. Ook Burghgraefs herhaalde aanwijzing nog beter naar elkaar te luisteren begint vruchten af te werpen. Het orkest komt met elke herhaling muzikaal een stukje dichter bij elkaar. Het belooft veel. Als corona nu maar buiten de bubbel blijft.\n\nUiteindelijk maakt lichtkunstenaar Teus van der Stelt er die gewenste interdisciplinaire orkestervaring van. In Transit en The Ring zullen in Almere gespeeld worden in een grote ringvormige lichtstellage, die de sfeer en het verhaal in licht moet uitbeelden. Acht keer kunnen 500 mensen publiek komen kijken en luisteren, maar die moeten natuurlijk wél op anderhalve meter afstand van elkaar blijven.\n\nNederlands Studenten Orkest, met slagwerker Dominique Vleeshouwers en lichtkunstenaar Teus van der Stel: The Ring en In Transit. 6 t/m 15 augustus in Topsportcentrum Almere. Inl: www.nso.nl\n\nNieuwsbrief\n\nNRC Cultuurgids\n\nWat moet je deze week zien, horen of luisteren? Onze redacteuren recenseren en tippen\n\nInschrijven\n\nEen versie van\n\ndit artikel\n\nverscheen ook in\n\nNRC Handelsblad\n\nvan 5 augustus 2021\n\nEen versie van\n\ndit artikel\n\nverscheen ook in\n\nNRC in de ochtend\n\nvan 5 augustus 2021","intensity":0,"negativity":1,"cluster_id":57,"similar_texts":"text550"},{"id":"104","publisher":"Algemeen Dagblad","date":"2021-08-06","url":"https://krant.ad.nl/titles/algemeendagblad/7908/publications/25500/articles/1421889/2/4","title":"Schepen met fosfine ontgast","text":"### EDE\n\nEr is een oplossing in zicht voor drie binnenvaartschepen die sinds vorige week aan de ketting liggen, omdat er te veel van het giftige gas fosfine in de laadruimtes werd gemeten. De schepen worden ontgast. Fosfine wordt toegevoegd om ongedierte in de ladingen tegen te gaan.","intensity":0,"negativity":0,"cluster_id":5,"similar_texts":"text554"},{"id":"105","publisher":"De Volkskrant","date":"2021-08-05","url":"https://krant.volkskrant.nl/titles/volkskrant/7929/publications/1325/articles/1421218/1/2","title":"SEC-baas: cryptohandel 'Wilde Westen'","text":"De nieuwe voorman van de Amerikaanse beurswaakhond SEC wil de teugels aantrekken bij de handel in cryptovaluta zoals bitcoins. Gary Gensler vindt dat investeerders meer bescherming verdienen. De voorzitter ziet overal 'fraude, oplichting en misbruik' ontstaan. Hij vergeleek de handel met het Wilde Westen. Vorige maand noemde het Internationaal Monetair Fonds het toestaan van de bitcoin als wettig betaalmiddel 'een stap te ver'. Het IMF wijst op de grote koerswisselingen. Zo piekte de bitcoin in april op 65 duizend dollar, om daarna in waarde te halveren.","intensity":0,"negativity":1,"cluster_id":24,"similar_texts":"text472"},{"id":"106","publisher":"De Telegraaf","date":"2021-08-05","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/963d8bad06655f819aec9c0810c1a002/web/OPS/cciobjects.json&hash=2e1e2587bbf883194869#/pages/30","title":"Slot wil in Luzern nu echt beter Feyenoord zien","text":"Slot wil in Luzern nu echt beter Feyenoord zien\n\nArne Slot\n\nLUZERN In het zaaltje waar Nederlandse en Zwitserse journalisten klaar zaten om hun vragen te stellen aan de trainer van Feyenoord, wist Arne Slot al bij binnenkomst wat hem te wachten stond. Er is, zo vlak voor de confrontatie met FC Luzern in de voorronden van de Conference League, een kritische houding.\n\n„Journalisten en analisten kijken naar de dingen die fout gaan en dat is ook heel begrijpelijk. Dat leidt tot bepaalde vragen, maar als trainer zie ik tussen de bedrijven door ook dingen waar ik tevreden over ben. Daarom zit ik echt te wachten op het moment dat we als Feyenoord laten zien dat we veel beter kunnen”, zegt Slot.\n\nMet een fittere Alireza Jahanbakhsh, een fysiek sterke verdediger Gernot Trauner en een scherpe Luis Sinisterra moet Feyenoord vanavond (20.30 uur) in elk geval beter voor de dag komen dan tegen FC Drita uit Kosovo. In de return van die ontmoeting ging defensief zoveel mis. Het maakte Slot nieuwsgierig, omdat sommigen beweerden dat het door zijn aanvallende speelstijl kwam.\n\nDaarom is hij de beelden nog eens goed gaan bekijken. De conclusie? Bijna alle grote kansen van FC Drita kwamen voort uit lange trappen van de keeper op momenten dat Feyenoord met elf man achter de bal stond, niet uit louter counters. „Ja er zat ook een te korte terugspeelbal bij en bij een counter werd de bal van richting veranderd.”\n\nSlot is er heilig van overtuigd dat zijn team veel beter kan en verwacht dat zijn ploeg tegen Luzern ook echt beter voor de dag gaat komen. Op transfers kan hij zich nu even niet richten, dat werk moet door technisch directeur Frank Arnesen worden verricht. De club wil nog steeds graag Joey Veerman binnenhalen, maar financieel is dat een ingewikkeld project. De transfermarkt is nog bijna vier weken open en waarschijnlijk kan Slot pas tegen het einde daarvan een paar huurlingen verwelkomen.","intensity":1,"negativity":0,"cluster_id":3,"similar_texts":"text103"},{"id":"107","publisher":"Trouw","date":"2021-08-05","url":"https://krant.trouw.nl/titles/trouw/8321/publications/1320/articles/1421217/1/1","title":"Sneltests liggen te verstoffen, maar de overheid blijft kopen","text":"Het ministerie van volksgezondheid (VWS) betaalde vorig najaar de hoofdprijs voor 38 miljoen coronasneltests: 354 miljoen euro. Hiervan zijn er nu 6 miljoen gebruikt. De overige 32 miljoen tests liggen in een pakhuis van VWS. De vraag is of deze tests voor de houdbaarheidsdatum worden gebruikt. Ondertussen koopt een ander ministerie, dat van infrastructuur (I&W), voor vakantiegangers nu andere sneltests.  \n  \nDe aankoop van tests lijkt zo uit te draaien op een financieel echec, blijkt uit onderzoek van Trouw. Voor de sneltests betaalde VWS gemiddeld 9,31 euro per stuk, blijkt uit antwoorden op vragen aan de Dienst Testen van VWS. Dat is veel: de kostprijs van sommige in Nederland goedgekeurde sneltests lag vorig najaar al tussen de 5 en 7 euro, blijkt uit een document van het RIVM uit november 2020.  \n  \nDe zogeheten antigeensneltests zijn iets minder betrouwbaar dan een klassieke PCR-test, maar ze hebben als voordeel dat ze na ongeveer een kwartier een uitslag geven. Onder meer de GGD gebruikt de tests sinds vorig najaar. De meeste sneltests gingen naar Testen voor Toegang, totdat dit testsysteem grotendeels tot stilstand kwam vanwege nieuwe beperkingen voor het uitgaansleven.\n\nUitzonderlijke spoed\n\nTot nu toe was niet bekend hoeveel VWS betaalde voor de 38 miljoen tests, de aanschaf ervan werd niet openbaar aanbesteed. VWS stelde daarover eerder dat er een uitzondering werd gemaakt wegens 'uitzonderlijke spoed'. Gezien de huidige voorraad is het de vraag of die uitzonderingsgrond terecht is gehanteerd, slechts een klein deel van de tests bleek immers snel nodig. Het niet aanbesteden heeft mogelijk (veel) geld gekost: concurrenten konden niet meedingen naar deze megaorder.  \n  \nOm de order in perspectief te zetten: voor de sneltests betaalde het kabinet meer (354 miljoen euro) dan voor de tientallen miljoenen coronavaccins die in 2020 werden afgerekend (331 miljoen euro).  \n  \nDie vaccins zijn veelal gebruikt. De kans dat de sneltests nog op grote schaal nodig zijn, neemt juist hard af nu de vaccinatiegraad stijgt. Straks is naar verwachting zo'n 90 procent van de Nederlanders ingeënt, en na een volledige vaccinatie is testen meestal niet nodig.  \n  \nEen deel van de enorme voorraad tests van VWS had kunnen worden gebruikt voor het testen van vakantiegangers, dat gratis wordt aangeboden door het ministerie van I&W. Maar dat gebeurt niet. Commerciële testsbureaus kopen in opdracht van I&W zelf hun sneltests, die door het ministerie worden vergoed.  \n  \nZo geeft de overheid nóg meer geld uit aan sneltests. Tot begin augustus zijn ongeveer 1,7 miljoen tests afgenomen voor Testen voor Reizen, laat het ministerie van infrastructuur weten. Een deel (naar schatting 40 procent) hiervan zijn antigeensneltests.\n\nDe prijs is gezakt\n\nGevraagd naar deze gang van zaken laat het ministerie van I&W weten dat het eigen contracten heeft gesloten met testbedrijven omdat het geen beschikking had over de tests van VWS.  \n  \nInmiddels is er contact tussen de beide ministeries. Het ministerie van volksgezondheid erkent dat zijn tests nog niet worden uitgedeeld voor andere doeleinden, omdat onzeker is of VWS de tests zelf nodig heeft. Zo zou het kunnen dat de antigeentests worden gebruikt voor de opening van het onderwijs, aldus een woordvoerder.  \n  \nDit scenario is echter onwaarschijnlijk: in het onderwijs wordt gebruik gemaakt van zelftests die men thuis kan afnemen. Hiervan kocht VWS begin dit jaar tussen de 50 en 60 miljoen stuks voor een bedrag van tussen de 200 tot 300 miljoen euro.  \n  \nDaarbij: mocht VWS onverhoeds toch niet genoeg hebben aan de 32 miljoen antigeentests die op voorraad liggen, dan kan het ministerie eenvoudig nieuwe bijkopen. Van schaarste is op de testmarkt op dit moment geen sprake, en de marktprijs is inmiddels gezakt tot onder de vijf euro per test.  \n  \nEerst de huidige voorraad tests wegwerken is sowieso verstandig: in de toekomst dreigt namelijk een nieuw probleem: de houdbaarheidsdatum van deze tests. Die is meestal één jaar en soms twee jaar, afhankelijk van de test. In de opslag van het ministerie liggen miljoenen tests die al in 2020 zijn geproduceerd, en die moeten dus snel worden gebruikt. Lukt dat niet, dan dreigt ook op die manier een miljoenenstrop.\n\nIn het kort\n\nHet ministerie van VWS kocht coronatests snel, duur en massaal in  \n  \nRuim 84 procent van de tests werd niet gebruikt  \n  \nIntussen koopt het ministerie van infrastructuur nieuwe tests voor vakantiegangers","intensity":1,"negativity":1,"cluster_id":52,"similar_texts":"text591"},{"id":"108","publisher":"De Telegraaf","date":"2021-08-06","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/dd72d70e1567e59bcfa99b354f1914a5/web/OPS/cciobjects.json&hash=f8fe679089744a9dfd78#/pages/26-27","title":"Spanning en sensatie op de zevenkamp","text":"Spanning en sensatie op de zevenkamp\n\nPieken op het juiste moment is een kunst. Anouk Vetter en Emma Oosterwegel doen dat op het belangrijkste moment in vijf jaar. \n\nAnouk Vetter en Emma Oosterwegel kunnen het nauwelijks geloven dat ze zilver en brons hebben gewonnen.\n\nFOTO’S RENÉ BOUWMAN\n\n❮❯\n\nCoach Ronald Vetter laat dochter Anouk en Emma Oosterwegel pieken op Zomerspelen\n\nTOKIO „Er zijn dingen die je niet durft te dromen en dit is er ééntje.” Dat zegt Ronald Vetter (65) vanachter zijn mondkapje op de late donderdagavond in de catacomben van het Olympisch Stadion. Hij is niet alleen vader en coach van Anouk Vetter, maar ook de coach van Emma Oosterwegel. Zij wonnen onverwacht zilver en brons op de olympische zevenkamp. „Euforisch”, zegt de architect van het succes over zijn gemoedstoestand.\n\nBij speculaties over Nederlandse medailles in het atletiektoernooi ging het vooral over Sifan Hassan, Femke Bol en de estafetteploegen. De twee zevenkampsters kwamen in de voorspellingen niet voor. „Dat weet ik”, zegt coach Vetter. „Maar we hadden als begeleidingsteam wel een lijstje van atleten waar we goed alert op moesten zijn omdat we wisten dat ze ook een goede kans maakten. Anouk stond ook op dat lijstje.”\n\nCoach Vetter geeft eerlijk toe dat hij het brons van Emma Oosterwegel ook niet had zien aankomen. „Als je de persoonlijke records van Anouk bekijkt, weet je dat ze meedoet om de medailles als alles op z’n plaats valt. Maar bij Emma was het een ander verhaal. Wij weten van de atleten meestal wel waar ze toe in staat zijn. Maar soms heb je van die boefjes die nog veel verder komen dan dat je voor mogelijk hield. Emma heeft mij echt verrast door heel consistent te scoren en niets fout te doen.”\n\nVetter en Oosterwegel hadden het geluk dat regerend wereldkampioene Katarina Johnson-Thompson op de eerste dag uitviel met een blessure. Maar dat doet niets af aan de prestaties van de twee Nederlandse vrouwen, want het voorkomen van blessures is in deze discipline een kunst op zich.\n\nPieken op het juiste moment is ook zo’n kunst. Dat deden Anouk Vetter en Emma Oosterwegel dus op het belangrijkste moment in vijf jaar. „We helpen elkaar en hebben het fijn samen”, zegt Oosterwegel (23) over Vetter (28). „Ik kan eigenlijk nog niet geloven dat we allebei een medaille hebben. Ik heb de hele nacht wakker gelegen en dacht vanmorgen: hoe ga ik die drie onderdelen doen? Maar ik had hier op bijna elk onderdeel een persoonlijk record. Het was echt een droommeerkamp.”\n\nOosterwegel scherpte haar persoonlijk record aan tot 6590 punten en bleef daarmee de Belgische Noor Vidts op het nippertje voor in de strijd om brons. Vetter verbeterde haar eigen Nederlandse record tot 6689 punten en mag dus met recht erg tevreden zijn. Een zeurpiet kan opmerken dat ze beter met haar speer had moeten werpen, want dan had ze Nafi Thiam, de oude en nieuwe olympische kampioene, misschien van de troon kunnen stoten. \n\n„Ja, ik heb met speerwerpen wat laten liggen”, zegt Vetter over het onderdeel waarop ze vaak uitblinkt. „Maar meer zat er op dat moment niet in. Na de eerste dag wist ik wel dat ik serieus kans had op een medaille, maar ik onderschat mijn tegenstanders niet. Ik was tegen Nafi aan het strijden en die is echt heel bijzonder. Nee, ik wilde gewoon een fokking olympische medaille. Nou ja, gewoon...”\n\nGedachten gingen nog even terug naar 2019, toen Vetter bij de wereldkampioenschappen in Doha de strijd staakte vlak voor het laatste onderdeel. Dit wegens ernstige motivatieproblemen. Ze had totaal geen lol meer in haar sport, ook omdat ze zichzelf te veel druk oplegde. „Ik sta er nu heel anders in”, zegt ze in Tokio. „De eerste tranen kwamen net toen ik besefte waar ik vandaan kwam en hoe ik er nu voorsta. Als je een boek hierover moet schrijven is dit the happy end. Dit is het einde dat je wil. Ik ben nu heel trots op mezelf, maar ook heel erg op mijn team. We hebben het heel goed voor elkaar.”\n\nMet de vlag om haar schouders gedrapeerd had Anouk Vetter na de slopende 800 meter nog wel wat energie over om naar haar vader te rennen. „En toen ik mijn pa zag, kon ik alleen maar huilen.”\n\n’Soms heb je van die boefjes die nog veel verder komen dan dat je voor mogelijk hield’","intensity":0,"negativity":1,"cluster_id":30,"similar_texts":"text391"},{"id":"109","publisher":"Trouw","date":"2021-08-05","url":"https://krant.trouw.nl/titles/trouw/8321/publications/1320/articles/1421217/17/3","title":"Sprinters op de baan plaatsen zich voor volgende ronde","text":"Baansprinters Jeffrey Hoogland en Harrie Lavreysen hebben de achtste finales bereikt in het sprinttoernooi op de Spelen. Hoogland was in de tweede ronde te sterk voor de Duitser Stefan Bötticher. Regerend wereldkampioen Lavreysen versloeg de Surinamer Jaïr Tjon en Fa. De achtste finales worden vanochtend verreden. Bij de vrouwen heeft na Laurine van Riessen ook Shanne Braspennincx zich geplaatst voor de kwartfinales op het onderdeel keirin. Van Riessen deed dat rechtstreeks door de eerste plaats op te eisen in haar heat. Braspennincx had de herkansing nodig om door te stromen.","intensity":0,"negativity":0,"cluster_id":55,"similar_texts":"text629"},{"id":"110","publisher":"Algemeen Dagblad","date":"2021-08-05","url":"https://krant.ad.nl/titles/algemeendagblad/7908/publications/25481/articles/1421216/32/2","title":"Sprinters op duizendste even snel","text":"Baanwielrenners Jeffrey Hoogland en Harrie Lavreysen zorgden op de eerste dag van het individuele sprinttoernooi voor een unicum. De vrienden en rivalen verbeterden in de kwalficatie beiden het olympisch record over 200 meter met vliegende start, maar deden dat ook nog in een tijd die tot op de duizendste seconde gelijk was: 9,215.  \n  \nIn de eerste twee knock-outrondes hadden de twee topfavorieten voor het goud daarna weinig problemen. Hoogland rekende af met Ethan Mitchell uit Nieuw-Zeeland en de Duitser Stefan Bötticher. Wereldkampioen Lavreysen schakelde de Surinamer Jaïr Tjon En Fa en Muhammed Sahrom uit Maleisië uit. De twee Nederlanders komen vanochtend vanaf 08.48 uur in actie voor de volgende twee rondes.  \n  \nIets daarna komen ook Shanne Braspenninckx en Laurine van Riessen weer op de baan voor de kwartfinales van de keirin. Van Riessen werd tweede in haar serie, Braspenninckx won haar heat in de herkansingen.","intensity":0,"negativity":0,"cluster_id":55,"similar_texts":"text522"},{"id":"111","publisher":"De Telegraaf","date":"2021-08-06","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/dd72d70e1567e59bcfa99b354f1914a5/web/OPS/cciobjects.json&hash=10a023b1b4d86e5625d3#/pages/4-5","title":"Tien maanden celstraf","text":"Tien maanden celstraf\n\nAdvocaten en ex bedreigd\n\nALKMAAR De rechtbank in Alkmaar heeft een 38-jarige man tien maanden cel opgelegd, waarvan vier maanden voorwaardelijk, voor onder meer het bedreigen van twee Zaanse advocaten die hem bijstonden in juridische procedures over de omgang met zijn dochters. De man voerde daar al jarenlang strijd over met zijn ex-partner.\n\nToen de advocaten hem in april wezen op een openstaande rekening, dreigde hij hen in meerdere spraakberichten te zullen vermoorden en hun familie uit te roeien.\n\nDe veroordeling is ook voor het bedreigen van zijn ex-partner. Die stuurde hij in januari een sms waarin hij haar bedreigde met marteling en de dood.\n\nDe advocaten schakelden de politie in. In zijn woning vond de politie een revolver.","intensity":0,"negativity":1,"cluster_id":37,"similar_texts":"text578"},{"id":"112","publisher":"Algemeen Dagblad","date":"2021-08-05","url":"https://krant.ad.nl/titles/algemeendagblad/7908/publications/25481/articles/1421216/35/2","title":"Tiende plek voor Zegers en Berkhout","text":"Ze werden in de afsluitende medalrace van de 470-klasse negende en verloren nog een positie op de ranglijst. De Britse vrouwen Hannah Mills en Eilidh McIntyre zeilden in de baai van Enoshima naar een gouden medaille. Agnieszka Skrzypulec en Jolanta Ogar uit Polen moesten genoegen nemen met een zilveren plak. Camille Lecointre en Aloïse Retornaz gaan met een bronzen medaille terug naar Frankrijk. ,,We kwamen als kandidaten voor een medaille en dat is niet gelukt\", beseft Zegers. ,,Ik ben best trots, maar het gaat wel even duren om dit een plekje te geven.\"","intensity":0,"negativity":0,"cluster_id":2,"similar_texts":"text521"},{"id":"113","publisher":"De Telegraaf","date":"2021-08-06","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/dd72d70e1567e59bcfa99b354f1914a5/web/OPS/cciobjects.json&hash=d4aad70c299e6f3033f6#/pages/30","title":"Til nu al een sensatie","text":"Til nu al een sensatie\n\nGuus Til (l.) is bezig aan een ongekend productieve start in het shirt van Feyenoord.\n\nFOTO ANP/HH\n\nNieuwkomer maakt wéér belangrijke goals voor Feyenoord\n\ndoor Marcel van der Kraan\n\nROTTERDAM Guus Til is nu al een sensatie bij Feyenoord. Met vijf goals in de laatste twee Europese duels kent hij een start, waarvan zelfs coach Arne Slot niet heeft durven dromen. Zijn productie heeft gezorgd voor een heerlijke uitgangspositie (0-3) voor de return tegen FC Luzern.\n\nZelfs in Rusland zullen ze op dit moment met grote ogen de statistieken van de nummer tien bekijken. Want kijk de cijfers van de bij Spartak Moskou gehuurde middenvelder uit zijn eerste seizoen daar even op na: een goaltje voor de winterstop en een goaltje na de winterstop. Het jaar erna gauw verhuurd aan SC Freiburg, maar in tien duels vorig seizoen nul goals.\n\nEn dan deze start in Rotterdamse dienst. Het is waarschijnlijk de beste deal van allemaal in de afgelopen twee seizoenen. Waar andere binnengehaalde spelers (Diemers, Teixeira) al weer op zoek zijn naar een nieuwe club omdat ze niet kunnen voldoen aan de verwachtingen, laat Til even zien dat hij nog meer dan Jahanbakhsh met zijn goals de vervanger van de naar Ajax vertrokken Steven Berghuis kan worden.\n\nIn dit tempo blijven scoren is vanzelfsprekend onmogelijk, anders kan Nederland hem in z’n eentje de complete voorhoede laten vormen voor het Olympisch elftal bij de Spelen in Parijs. Wat Til wel laat zien, is dat hij de juiste drive heeft en een feilloos gevoel voor positie kiezen. Hij doet in veel opzichten denken aan Jon Dahl Tomasson, die nooit sterallures had maar een ongekend loopvermogen bezat en altijd het net vond voor Feyenoord.\n\nBij FC Luzern, de club van ex-Feyenoorder Jordy Werhmann (op de bank begonnen omdat hij net terug is van een blessure), hadden ze kunnen weten dat Til meer dan gemiddelde aandacht verdient. De scout die aanwezig was bij het duel met FC Drita (drie goals Til) kan hem onmogelijk over het hoofd hebben gezien. En anders moet Wehrmann toch hebben verteld dat Til in zijn AZ-periode al meer dan twintig keer het net vond in twee seizoenen.\n\nHet is Slot zelf geweest die zich in de zomer sterk maakte voor de komst van Til. De coach van de Rotterdammers lijkt goed te weten wat hij wil en in dat opzicht is het ook sterk dat hij zich hard maakt voor de ontwikkeling van Orkun Kökcü. Het door Feyenoord zelf opgeleide talent moest in de vorige ronde flink wat kritiek slikken, omdat het balverlies aan de ruime kant was.\n\nKökcü wil dag en nacht vooruit spelen en heeft een hekel aan tikkies breed of een pass achteruit. Op het moment dat de resultaten tegenvallen, ligt het accent prompt op balverlies, maar Slot heeft als trainer gezien dat zijn jonge Turkse international steun en vertrouwen nodig heeft. „Ik heb in de eerste weken genoeg goede dingen gezien van ’Orie’. Daarom speelde hij ook gewoon tegen FC Luzern”, aldus Slot.\n\nTil en Kökcü bezitten samen een werklust, die past bij de plannen van Slot. Als Jahanbakhsh daarin ook meegaat, ontstaan er op meerdere aanvallende posities sterke elementen in het elftal van Feyenoord. Dat is hard nodig, omdat het team nog altijd een echte spits mist. Tegen FC Luzern stond Bryan Linssen daar weer geposteerd.\n\nMaar dankzij Til maakte het allemaal niet uit wie er stond. De aanwinst had binnen tien minuten zijn eerste goal al en een half uurtje later prikte hij uit de rebound van een knal van Jahanbakhsh z’n tweede binnen: 0-2. Met een beetje goede wil had Feyenoord die score na rust verdubbeld. Nu kwam alleen Luis Sinisterra, die profiteerde van een blunder van de Luzern-doelman, nog op het scorebord.\n\nFC Luzern (Zwi)-Feyenoord 0-3 (0-2). 9. Til 0-1, 38. Til 0-2, 84. Sinisterra 0-3.\n\nFC Luzern krijgt pak slaag \n\nin Zwitserland: 0-3","intensity":0,"negativity":1,"cluster_id":60,"similar_texts":"text739"},{"id":"114","publisher":"Algemeen Dagblad","date":"2021-08-06","url":"https://krant.ad.nl/titles/algemeendagblad/7908/publications/25500/articles/1421889/41/1","title":"Til opnieuw goud waard","text":"### Aanwinst wijst Feyenoord tegen FC Luzern de weg, play-offs bijna zeker conference league derde voorronde\n\nDe nacht valt al bijna over Luzern als Guus Til nog maar eens een sprintje trekt naar de tribune met de Feyenoord-supporters. Even daarvoor, in de wedstrijd tegen FC Luzern, heeft hij al ruim tien kilometer afgelegd. Maar wat voor gewone stervelingen aanvoelt als een halve marathon, is voor de middenvelder blijkbaar als een blokje om met de hond. Onvermoeibaar bedankt hij, met zijn twee treffers de grote uitblinker aan Rotterdamse zijde, de binnengeglipte fans voor hun steun in de Swissporarena. En zij Til op hun beurt voor zijn opnieuw beslissende optreden.  \n  \nHet begon een beetje op een complex te lijken voor Feyenoord, dat in de laatste zeven Europese uitduels er in zes niet wist te scoren. In die zin is het aantrekken van Til nu al een voltreffer gebleken. Vooral dankzij hem is de Rotterdamse club nu al nagenoeg zeker van de laatste voorronde van de Conference League. Een prettig ruggensteuntje voor Feyenoord in een tijd dat zoveel nog onzeker is. En voor Til ondubbelzinnig een bewijs dat hij prima op zijn plek is in de Kuip.  \n  \nTil, geboren in Zambia maar met een naam zo gewoon als Wim Jansen, heeft namelijk alles om snel in de armen te worden gesloten door Het Legioen. Voor zover hij dat al niet is natuurlijk, na zijn eerdere drie goals tegen FC Drita. Ook tegen Luzern laat de middenvelder zien waarom coach Arne Slot hem per se naar Rotterdam wilde halen. In de Swissporarena is hij continu aanspeelbaar, vervult hij met zijn diepgang steevast een rol bij Feyenoord-aanvallen, en doet hij qua energie denken aan Dirk Kuyt in zijn beste jaren. Al is Til voetballend gepolijster dan de Katwijker.  \n  \nMaar het belangrijkste: hij scoort. Tegen FC Luzern tweemaal. De eerste op aangeven van linksbuiten Luis Sinisterra, die daarmee eindelijk weer eens zijn aanvallende waarde toont. Kort voor rust rondt Til vervolgens een door doelman Vasic Vaso half gekeerd schot van Alireza Jahanbakhsh stiftend af.\n\nTijdperk\n\nBij Feyenoord hebben ze het de laatste weken steeds over bouwen. Een metafoor die wel vaker gebruikt wordt wanneer een trainer een nieuw tijdperk inluidt. Maar in het specifieke geval van de Rotterdamse club dekt de term nadrukkelijker de lading dan elders. Slot wil met zijn aanvallende manier van voetballen een cultuuromslag tot stand brengen. En van die missie wijkt de coach, even eigenwijs als zelfbewust, hoe dan ook niet af. Bouwen, zegt hij, heeft immers tijd nodig. En dan laat je je niet kennen wanneer tijdens dat proces her en der eens een net gemetseld muurtje sneuvelt.  \n  \nOok tegen FC Luzern gaat nog lang niet alles goed. Maar typerend voor de Slot-filosofie is het wel dat Feyenoord de regie in handen neemt en in de slotfase zelfs een derde maal scoort, via Sinisterra. En dat oogst lof, blijkt in Zwitserland. Veelzeggend is het harde applaus van de Rotterdamse fans, die weten dat na de 0-3 weinig meer kan gebeuren in de Kuip. Voor een groot deel is dat de verdienste dus van die jongen uit de Amsterdamse Bijlmer, Guus Til. Hij verdient deze avond een gouden medaille op de onderdelen efficiency, werklust en loopvermogen. Ook positief: Gernot Trauner maakt bij zijn officiële debuut een prima indruk.","intensity":0,"negativity":0,"cluster_id":60,"similar_texts":"text566"},{"id":"115","publisher":"De Volkskrant","date":"2021-08-05","url":"https://krant.volkskrant.nl/titles/volkskrant/7929/publications/1325/articles/1421218/25/1","title":"Tokio Telex: wat de Nederlanders op woensdag zoal hebben gepresteerd in hun sporten","text":"Sifan Hassan kan zich opmaken voor haar tweede finale. De olympisch kampioene op de 5.000 meter plaatste zich woensdag overtuigend voor de eindstrijd van de 1500 meter. Hassan zegevierde in haar heat in de halve finales in een tijd van 4.00,23.  \n  \nAnouk Vetter is de zevenkamp sterk begonnen. De 28-jarige atlete gaat na de eerste dag, waarop vier onderdelen werden afgewerkt, aan de leiding. Vetter begon met een persoonlijk rcord op de 100 horden van 13,09. Bij het het hoogspringen noteerde ze 1,80 meter. Vervolgens stootte ze de kogel naar een verre 15,29 meter en liep daarna de 200 meter in een goede 23,81 seconden. Ze vergaarde 3.968 punten.  \n  \nDe Nederlandse atletes Lieke Klaver en Lisanne de Witte hebben zich niet geplaatst voor de finale van de 400 meter. Klaver (22) eindigde in haar halve finales als zesde in 51,37. De Witte (28) werd in haar heat achtste en laatste in 52,09.  \n  \nDe synchroonzwemsters Noortje en Bregje de Brouwer hebben de negende plaats behaald in de finale. In de afsluitende vrije oefening scoorde het duo 88,9000. Dat bracht hun op een totaal van 176,1612. Het duo stond na twee onderdelen ook al op de negende plaats.  \n  \nDe baansprinters Jeffrey Hoogland en Harrie Lavreysen hebben de achtste finales bereikt bij het sprinttoernooi. Het sprinttoernooi gaat donderdag verder. De finale is vrijdag.  \n  \nJamile Samuel (29) zal niet starten in de series van de 4x100 meter. Afgelopen week meldde ze zich al af voor de 100 en 200 meter vanwege een blessure aan haar hamstring. Het is nog niet duidelijk of Samuel wel aan de eventuele finale van de estafette kan starten.  \n  \nLaurine van Riessen en Shanne Braspennincx hebben zich geplaatst voor de kwartfinales op het onderdeel keirin. Van Riessen deed dat rechtstreeks door de eerste plaats op te eisen in haar heat. Braspennincx slaagde pas de eindstrijd te halen middels de herkansingen.  \n  \nLobke Berkhout (40) en Afrodite Zegers zijn als tiende geëindigd in de zeilklasse 470. Zegers (29) was teleurgesteld. 'We kwamen als kandidaten voor een medaille en dat is niet gelukt. Het blijft unfinished business. De reis eindigt hier en nu.'","intensity":0,"negativity":0,"cluster_id":17,"similar_texts":"text87"},{"id":"116","publisher":"Trouw","date":"2021-08-05","url":"https://krant.trouw.nl/titles/trouw/8321/publications/1320/articles/1421217/16/2","title":"Topspits Felice Albers kan zich in de finale bewijzen","text":"Drie maanden voor de Olympische Spelen had bondscoach Alyson Annan een pittige mededeling voor de 21-jarige Felice Albers. Als ze bij haar club Amsterdam niet beter zou gaan spelen, zou ze niet meegaan naar Tokio. Die psychologische rode lap was precies wat de jonge speelster nodig had. In de schaduw van topscorer Frédérique Matla ontwikkelt ze zich nu tot een topschutter van formaat. Ze scoorde dit olympisch toernooi al zes keer; tegen de Britse vrouwen in de halve finale maakte ze twee goals.  \n  \nAnnan ziet in de ranke Albers een aanvalster. Sinds ze werd opgenomen in het elitekorps van de Australische bondscoach staat ze in de punt van de aanval. Bij haar club Amsterdam staat ze op het middenveld. Maar Annans oog is scherp, zegt Albers. \"We bekijken samen beelden en dan vertelt ze me hoe ik moet spelen, hoe ik me moet bewegen in de cirkel om nog vaker in scoringspositie te komen. Dat helpt. Gisteren zei ze dat ik een in-uitje moest doen. Even een andere kant op bewegen voordat ik voor de goal verschijn. En dat werkte vandaag dus meteen.\"  \n  \nEn daarmee ontwikkelt de jongste speelster zich tot een international van formaat. Op haar 21ste heeft ze nu 17 interlands gespeeld, waarin ze al 13 keer scoorde. Haar moyenne (0,76 doelpunten per duel) ligt daarmee zelfs hoger dan dat van Matla, die gemiddeld 0,72 doelpunten per wedstrijd maakt. \"Goals maken is gewoon het allerleukste. Ik vind het ook uitdagend, omdat je als spits echt wordt afgerekend op je doelpunten. Ik denk dat ik binnenkort ook mijn coach bij Amsterdam maar eens bel om over mijn positie te praten.\"  \n  \nOranje had het gisteren in het bloedhete Tokio - gevoelstemperatuur op het veld was 42 graden - niet erg moeilijk tegen de Britsen (5-1). Na een enigszins stroef begin, werd het tempo in het tweede kwart heel even opgeschroefd. Met twee doelpunten in 37 seconden was de wedstrijd direct beslist. Marloes Keetels was met een assist en een doelpunt de regisseur van die snelle eliminatie. Waarmee een tweede speelster uit de schaduw stapte. De Brabantse offert zich normaal gesproken als defensieve middenvelder op voor het team. \"Meestal loop ik de gaten dicht en pak ik de ballen af.\"  \n  \nNederland oogde opnieuw soeverein. De route naar een gouden medaille lijkt open te liggen. Keetels: \"Als het er zo eenvoudig en goed uitziet, betekent het dat we de details heel goed uitvoeren. We zijn ook al zo lang met elkaar bezig, en werken al zo lang met dezelfde coach dat ik van alle spelers in dit team precies weet hoe ze het liefst worden aangespeeld en wat hun sterke en zwakke punten zijn. En we zijn écht een team.\"  \n  \nOp de Spelen van 2016 liep het stroever, zei Keetels. Toen was Groot-Brittannië in de finale uiteindelijk de beste. Die wedstrijd had even door het hoofd van de ervaren middenvelder gespookt, maar een grote rol speelde het in Tokio niet meer. Keetels: \"Nee, we hebben in het verleden al een aantal keer tegen elkaar gespeeld. De nederlaag van toen speelde eigenlijk niet meer zo.\" In de groepsfase in Tokio waren de twee ploegen elkaar ook al tegengekomen. Nederland won ook die wedstrijd, met 1-0.  \n  \nNa de twee snelle doelpunten in het tweede kwart kwam Nederland nooit meer in de problemen. Ook de drukkende hitte zorgde niet voor veel problemen. In het derde kwart tilden Verschoor en opnieuw Albers de stand naar 4-0. In het vierde kwart pikte ook Matla nog een doelpuntje mee, haar negende dit toernooi.  \n  \nEn dus speelt Oranje morgen opnieuw de finale, alweer voor de vijfde keer op rij. In de finale speelt Nederland tegen Argentinië.","intensity":0,"negativity":0,"cluster_id":41,"similar_texts":"text334"},{"id":"117","publisher":"De Telegraaf","date":"2021-08-05","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/963d8bad06655f819aec9c0810c1a002/web/OPS/cciobjects.json&hash=9fedb668fa2c8ce3d444#/pages/6","title":"Twee heli’s naar Albanië voor blushulp","text":"Twee heli’s naar Albanië voor blushulp\n\nDEN HAAG Nederland stuurt twee helikopters naar Albanië om te helpen bij de bestrijding van bosbranden in het Balkanland. Ook Tsjechië stelt een heli beschikbaar. Andere EU-landen schieten ook Italië, Griekenland en Noord-Macedonië te hulp met materieel en brandweerpersoneel. In heel Zuid-Europa woeden bosbranden, de zwaarste in jaren.\n\nEen van de Nederlandse transporthelikopters vertrekt donderdag, de andere gaat vrijdag naar Albanië, meldt het ministerie van Defensie. De luchtmacht begint zaterdag met blussen. De Chinook-helikopters zijn uitgerust met een ’bambi bucket’. „Dat is een flexibele zak waarmee per keer 10.000 liter op het vuur kan worden gegooid”, legt het ministerie uit.\n\nVolgens Defensieminister Ank Bijleveld is het goed dat Nederland Albanië steunt.","intensity":0,"negativity":1,"cluster_id":62,"similar_texts":"text616"},{"id":"118","publisher":"Algemeen Dagblad","date":"2021-08-06","url":"https://krant.ad.nl/titles/algemeendagblad/7908/publications/25500/articles/1421889/32/5","title":"Van Duijn 10de, 14-jarige goud","text":"Celine van Duijn heeft de olympische finale op de 10-metertoren afgesloten op de tiende plaats. De 28-jarige Amersfoortse kwam in vijf sprongen tot een totaal van 287,70 punten. Goud ging naar de pas 14-jarige Quan Hongchan uit China, die 466,20 punten kreeg.","intensity":0,"negativity":0,"cluster_id":10,"similar_texts":"text713"},{"id":"119","publisher":"De Telegraaf","date":"2021-08-06","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/dd72d70e1567e59bcfa99b354f1914a5/web/OPS/cciobjects.json&hash=a48816fc74623a3ff697#/pages/28","title":"Van Duijn tiende, goud voor 14-jarige","text":"Van Duijn tiende, goud voor 14-jarige\n\nSchoonspringen\n\nSchoonspringster Celine van Duijn heeft de olympische finale op de 10-metertoren afgesloten op de tiende plaats. De 28-jarige Amersfoortse kwam met haar vijf sprongen in het Tokyo Aquatics Centre tot een totaal van 287,70 punten. Het leverde haar twee opgestoken duimen en een omhelzing van bondscoach Edwin Jongejans op.\n\nHet goud ging naar de pas 14-jarige Quan Hongchan uit China. Zij kreeg in totaal 466,20 punten. Volgens de zeven juryleden waren de tweede en vierde sprong van het Chinese meisje perfect.","intensity":0,"negativity":0,"cluster_id":10,"similar_texts":"text137"},{"id":"120","publisher":"Algemeen Dagblad","date":"2021-08-05","url":"https://krant.ad.nl/titles/algemeendagblad/7908/publications/25481/articles/1421216/40/1","title":"Van Gaal heeft geen tijd te verliezen","text":"### Benoeming bondscoach eindelijk officieel, eerste selectie al op 15 augustus\n\nRuim een week zat er tussen het eerste gesprek van de KNVB-directie met Van Gaal en zijn eigen toezegging half juli om 'ja' te zeggen tegen een nieuw dienstverband in Zeist. Toch duurde het door het vastleggen van de volledige technische staf nog tot gisteren voordat de bond officieel naar buiten trad.  \n  \nVoor de derde keer in zijn carrière gaat Van Gaal Oranje coachen. En voor de derde keer ook in een traject met aan de horizon een WK. Dat laatste zal niet helemaal toeval zijn. Wereldkampioen worden met je eigen land, dat is voor bijna iedere trainer de ultieme ambitie. Van Gaal kwam in 2014 al een keer dichtbij, toen zijn Oranje de halve finale van Argentinië verloor na strafschoppen. Nu ziet hij opnieuw kansen met een selectie die er deels hetzelfde uitziet als zeven jaar geleden en deels is vernieuwd.  \n  \n,,Oranje is mij altijd aan het hart gegaan en het bondscoachschap is in mijn ogen een sleutelpositie voor het verder brengen van ons voetbal. Bovendien beschouw ik het als een eer het Nederlands elftal te coachen'', aldus Van Gaal, die weet dat er geen tijd te verliezen is. ,,Er is weinig tijd tot de eerstvolgende kwalificatiewedstrijden, die direct cruciaal zijn voor deelname aan het WK. De focus gaat daarom meteen voor 100 procent op de spelers en de aanpak. Daarvoor ben ik tenslotte aangesteld.''  \n  \nVan Gaal steekt zijn nek uit met de verrassende aanstelling. Hij genoot immers sinds 2016 van een rustiger leven. In dat jaar eindigde zijn laatste trainersklus bij Manchester United. Dat er ook een afbreukrisico zit aan deze plotse terugkeer als bondscoach heeft hij wel afgewogen, maar houdt hem niet tegen.  \n  \nZoals bekend wordt Henk Fraser één van de assistenten. Hij gaat dat doen in een dubbelrol. Fraser blijft hoofdtrainer bij zijn huidige club Sparta en combineert dat met interlandperiodes van Oranje. In Danny Blind heeft Van Gaal ook een permanente assistent, die tijdelijk uit de raad van commissarissen van Ajax stapt om belangenverstrengeling te voorkomen.  \n  \nHet vergezicht is dus wereldgoud in Qatar. Maar eerst zal Oranje zich nog wel moeten plaatsen voor het WK van volgend jaar. Dat toernooi wordt zoals bekend afgewerkt in november en december 2022. De kwalificatie is Nederland matig begonnen met zes punten uit drie duels, inclusief een 4-2 nederlaag in en tegen directe concurrent Turkije. Alleen de poulewinnaar plaatst zich rechtstreeks voor het WK.\n\nAllesbepalend\n\nHet programma na de zomervakantie oogt direct allesbepalend voor die kansen op rechtstreekse plaatsing. Tussen 1 en 7 september speelt Van Gaal met Oranje achter elkaar tegen Noorwegen (uit), Montenegro (thuis) en Turkije (ook thuis). Noorwegen en Montenegro hebben na drie duels net als Oranje zes punten. Turkije leidt in de poule met zeven.  \n  \nMocht het WK-ticket er komen (het kan ook als nummer 2 in een play-off-traject), dan wacht Van Gaal ook een WK-voorbereiding onder tijdsdruk. Op 21 november 2022 start het toernooi, slechts één week eerder hoeven clubs hun spelers af te staan aan de nationale teams, zo heeft de FIFA al bepaald. Voor het WK in 2014 had Van Gaal meerdere weken voor het smeden van een team. Het WK zelf wordt met 28 dagen ook nog de kortste eindronde in 44 jaar.  \n  \nHet enige voordeel: alle landen hebben hiermee te maken. Het dwingt bondscoaches ook om creatief te zijn. De KNVB vertrouwt ook wat dat betreft op de ervaren manager Van Gaal. Die brengt op 15 augustus zijn eerste Oranje-selectie naar buiten. Met scouten is hij nu al bezig. ,,Er is ook al contact met een aantal spelers'', aldus Van Gaal. Na het eerste gesprek met de KNVB tastte hij al direct af of kopstukken uit de selectie als Virgil van Dijk (aanvoerder), Georginio Wijnaldum (vice-aanvoerder) en Memphis Depay (spits en aanvalsleider) zijn komst zagen zitten. De uitkomst van dat aftasten was positief.  \n  \n43  \n  \nLouis van Gaal zat in zijn twee eerdere periodes als bondscoach (2000-2002 en 2012-2014) in totaal 43 wedstrijden op de bank. Daarvan werden er 29 gewonnen.","intensity":1,"negativity":1,"cluster_id":49,"similar_texts":"text316"},{"id":"121","publisher":"De Volkskrant","date":"2021-08-05","url":"https://krant.volkskrant.nl/titles/volkskrant/7929/publications/1325/articles/1421218/25/3","title":"Van Gaal is voor derde keer bondscoach; hij moet Oranje naar het WK van 2022 leiden","text":"Voetbal \n\nLouis van Gaal is voor de derde keer aangesteld als bondscoach van het Nederlands elftal. De bijna 70-jarige oefenmeester is de opvolger van de na het teleurstellend verlopen EK vertrokken Frank de Boer. Hij moet Oranje naar het WK van eind volgend jaar in Qatar leiden, zo bevestigt de KNVB. Van Gaal bereikte eind vorige maand al een akkoord met de nationale voetbalbond, maar de definitieve bevestiging van de KNVB liet nog even op zich wachten omdat beide partijen pas naar buiten wilden treden als ook alle details van de overeenkomst waren afgerond. Danny Blind en Henk Fraser gaan Van Gaal assisteren. Frank Hoek wordt de nieuwe keeperstrainer van Oranje.","intensity":0,"negativity":1,"cluster_id":20,"similar_texts":"text685"},{"id":"122","publisher":"Trouw","date":"2021-08-05","url":"https://krant.trouw.nl/titles/trouw/8321/publications/1320/articles/1421217/14/1","title":"Van Rouwendaal 2.0 straalt om zilver na uitputtingsslag","text":"Ze zwemt het liefst in meren, kanalen, rivieren en de zee, hoe langer hoe beter. Toen ze heel vroeg in de ochtend het water van het Odaiba Marine Park in dook, deed ze dat als een andere zwemster en een ander mens dan vijf jaar geleden, toen ze voor de Copacabana in een monstersolo naar het goud zwom.  \n  \nSharon van Rouwendaal wist wat haar over 10 kilometer te wachten stond: uitzonderlijk zware omstandigheden met een extreem hoge luchtvochtigheid en vies water van bijna 30 graden. Ze wist dat ze hier niet zomaar wanhopig moest proberen om net als in Rio vroeg van de rest weg te zwemmen. Dan was ze geheid 'een beetje dood' gegaan, zei ze later. Iedereen lette op haar, als favoriete, ze moest vooral kalm blijven en calculerend zwemmen.  \n  \nEn dat lukte. In de finishstraat, met de rijzende zon in het gezicht, zette ze haar ultieme aanval in. Ze had genoeg snelheid om naar zilver te malen, maar door de warmte net niet voldoende kracht om haar olympische titel te prolongeren.  \n  \nDit was het maximale resultaat, wist de 27-jarige marathonvrouw uit Baarn. Daarom stapte ze na de uitputtingsslag met een brede lach uit het water. \"Ik had het niet beter kunnen doen. Ik ben elke ronde rustig naar voren gezwommen, ik heb het slim aangepakt. In de sprint had ik moeite met de Australische (Kareena Lee, red.) en haar hoge slagfrequentie. Daardoor en ook door de hitte kon ik niet meer naar Ana Marcela Cunha toe zwemmen. Maar ik ben hier erg blij mee\", zei Van Rouwendaal.  \n  \nZe wilde er niets van weten dat ze goud had verloren. De plak van Rio ligt immers nog op haar nachtkastje. Van dit zilver kan ze misschien wel meer genieten dan van het goud van 2016. Destijds was ze nog een marionet van Philippe Lucas, de orthodoxe trainer die haar jarenlang in Narbonne vernederde, afblafte en afbeulde. In ijskoud water 's morgens vroeg trainen, daarna ijskoud douchen, eindeloos kilometers maken in het bad, Van Rouwendaal liet het allemaal gebeuren, omdat ze zo graag het hoogste wilde bereiken. En dat deed ze, in Brazilië.  \n  \nMaar het leverde haar niet de sponsors, het geld en de aandacht op waar ze op gehoopt had. Na de teleurstelling daarover zette ze de knop om. Van Rouwendaal zwemt niet meer voor de roem of de buitenwereld, maar voor zichzelf. Vorig jaar durfde ze het roer om te gooien door het spartaanse regime van Lucas te verruilen voor een totaal andere aanpak. Ze verhuisde naar het Oost-Duitse Maagdenburg. Haar nieuwe trainer Bernd Berkhahn baseert alles wat hij doet op wetenschappelijke inzichten. Ze traint er ook heel hard, zeven dagen per week, maar nu wel met oog voor de menselijke maat.  \n  \nHet resultaat is dat Van Rouwendaal misschien wel fitter was dan vijf jaar geleden. Van blessures heeft ze nooit meer last. Door de pijn zwemmen hoeft ze niet meer, zoals bij Lucas. Ze zegt bovendien veel meer rust in haar hoofd te hebben. De twijfelaar van weleer vertrouwt nu op eigen kunnen. De bevestiging dat de nieuwe aanpak werkte, kreeg ze in mei van dit jaar met twee titels op het Europees kampioenschap in het Hongaarse Lupameer.  \n  \nDe Van Rouwendaal 2.0 is explosiever en durft daardoor strategischer te zwemmen. Dat moest wel, want haar lichaam had bij hoge inspanning in dit water kunnen overkoken. Zuinig moest ze zijn. Zeven rondjes van ruim 1435 meter waren er uitgezet in het vlakke water met weinig wind, met de skyline van de Japanse metropool als decor. De waterkwaliteit was beroerd. Vooraf werd door de organisatie dagelijks gecontroleerd op E. coli, wat duidt op de aanwezigheid van uitwerpselen. Schotten moesten voorkomen dat de zwemmers tussen het stadsvuil kwamen te zwemmen.  \n  \nOp dat alles was Van Rouwendaal voorbereid. In die smerige, hete poel hield ze het hoofd koel. Lang liet ze het tempo maken door de Amerikaanse Ashley Twichell en de Braziliaanse Cunha. Zelf bleef ze op de vijfde of zesde plek in het pelotonnetje. Pas in de slotronde kwam de afscheiding. Van Rouwendaal volgde het juiste spoor. Maar in de sprint moest ze, met het uitzicht op de iconische Rainbow Bridge, haar meerdere erkennen in Cunha.  \n  \n\"Als ik in Frankrijk was blijven trainen, had ik nooit de rust gehad om zo lang midden in de groep te blijven en had ik aan het einde niet zo'n eindsprint gehad. Ik heb goed gezwommen en een heel goed jaar gehad, veel beter dan in 2016\", zei Van Rouwendaal.  \n  \nZe durfde zelfs al naar Parijs 2024 te kijken. \"Daar ben ik niet meer de favoriet. Dan kan ik misschien weer een andere tactiek bedenken.\"","intensity":0,"negativity":0,"cluster_id":18,"similar_texts":"text181"},{"id":"123","publisher":"De Telegraaf","date":"2021-08-06","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/dd72d70e1567e59bcfa99b354f1914a5/web/OPS/cciobjects.json&hash=6560d368eccf9afb80c2#/pages/32","title":"Vandaag jarig","text":"Vandaag jarig\n\nU hebt in de loop der jaren geleerd hoe u moet omgaan met sociale of romantische onzekerheden en daar bent u blij om. U houdt van experimenteren in uw leven en bent er niet te beroerd voor om drama’s te ensceneren om het interessant te houden. Dat kan ook teleurstellend uitpakken.RAMU kunt geconfronteerd worden met een kwestie uit uw kindertijd of recenter verleden. Kom liever meteen in actie dan erover te piekeren. Breng een gevoelig onderwerp in de openbaarheid zodat u er doeltreffend mee kunt afrekenen.STIERHoud uw impulsiviteit een beetje in toom. Ook als dat tot innerlijke stress leidt is dat te verkiezen boven het alternatief. U kunt wonderen verrichten als u geconcentreerd blijft en aldus een flinke stap vooruit maken naar de top.TWEELINGENHoud uw aandacht bij uw werk en laat u niet verleiden tot dagdromen. Kleed u tot in de puntjes teneinde indruk te maken op uw werkgever of cliënten. Stijl is belangrijk, dus houd de laatste trends in de gaten, ongeacht uw smaak.KREEFTLet op uw budget als u plannen maakt voor het weekend. Misschien moeten activiteiten worden ingekort of afgezegd vanwege de kosten. Ouders moeten zich niet onder druk laten zetten om aan overdreven wensen tegemoet te komen.LEEUWLas een pauze in als u zich uitgeput voelt. De wereld zal er nog steeds hetzelfde uitzien als u weer op adem bent gekomen. Zoek een rustig plekje en geef uw fantasie de vrije loop. Noteer bruikbare ideeën en gedachten.MAAGDBestudeer uw rekeningen van de laatste tijd eens grondig. U kunt tot de conclusie komen dat u ofwel moet bezuinigen ofwel meer moet zien te verdienen. Door na te denken kunnen er ideeën ontstaan om uw inkomen op te schroeven.WEEGSCHAALDe keus tussen een hoger salaris of interessanter werk kan u op een lastig kruispunt plaatsen. Sentimentele of persoonlijke redenen moeten niet de doorslag geven. Probeer objectief te blijven en weloverwogen een besluit te nemen.SCHORPIOENUw populariteit stijgt. Het zal moeite kosten een keuze te maken uit de talloze uitnodigingen die in uw bus vallen. Ook kan u een bijzondere baan worden aangeboden. Verzamel al uw zelfvertrouwen en solliciteer.BOOGSCHUTTERLet op de manier waarop u iets zegt. Gevoelige lieden kunnen uw woorden verkeerd uitleggen of zich eraan ergeren. Communiceer positief en beperk u tot hoofdzaken. Een foute grap kan een vervelend staartje krijgen.STEENBOKDe ochtend belooft goede vooruitzichten, maar naarmate de dag vordert nemen negatieve trends toe. Blijf vanavond liefst thuis, tenzij u een sociale bijeenkomst moet bijwonen waar u niet gemist kan worden.WATERMANUw verlangen naar nieuwe ervaringen en een bredere horizon neemt toe. Bezoek een reisbureau of zoek op internet als u nog vakantie te goed hebt. Zoek een opwindende bestemming uit, die aan al uw verwachtingen kan voldoen.VISSENAls ouder kunt u aan het eind van uw Latijn zijn met eigenwijze kinderen in huis. Plan een minivakantie of weekendtrip; pak als de werkdag voorbij is de auto en begeef u naar het platteland of de zee voor 3 dagen ontspanning.","intensity":0,"negativity":0,"cluster_id":47,"similar_texts":"text438"},{"id":"124","publisher":"Trouw","date":"2021-08-06","url":"https://krant.trouw.nl/titles/trouw/8321/publications/1321/articles/1421891/14/2","title":"Vetter pakt het zilver in haar tweede carrière","text":"De ochtend van de start van haar olympische toernooi dacht Anouk Vetter nog bij zichzelf hoe het toch mogelijk was dat zij al zo lang met de meerkamp meedoet en nog steeds die spanning voelt. \"Zware benen voor de start, die heb je altijd.\" Maar die weerhouden haar dit keer niet van een stunt. In Tokio grijpt de atlete zilver. Haar jongere trainingsmaatje Emma Oosterwegel glipt even verrassend maar onbevangener naar brons.  \n  \nNa de afsluitende 800 meter kijken ze, met de armen over elkaars schouders, naar het scorebord dat bovenin het stadion hangt. De net gelopen race moet vertaald worden naar de stand. Zou het? Allebei een medaille? Als de bevestiging in beeld verschijnt, is de reactie typerend. Oosterwegel huilt en lacht, Vetter slaat haar hand vol ongeloof voor haar mond. \"De eerste tranen kwamen toen ik besefte waar ik vandaan kom en waar ik nu sta. Dat is ook waar ik supertrots op ben.\"  \n  \nDe 28-jarige Vetter heeft al een lange weg achter zich liggen. Na haar Europese titel in 2016 en het brons op de WK van 2017 stortte ze twee jaar later in, op het mondiale titeltoernooi in Doha. Ze knakte onder de druk en de verwachtingen. Na zes onderdelen staakte ze de strijd. Een lange pauze volgde. \"Ik herinner me Doha amper.\" Lachend: \"Het is geweldig hoe het brein werkt\".  \n  \nVetter noemt dit haar tweede carrière, met een andere beleving van de sport. Na een droomstart in Tokio benadrukt zij vooral wat voor moeilijkheden er nog wachten. De hitte. De stress. Ja, ze is in vorm, maar met die andere factoren moet je ook dealen. \"Ik heb gewoon lage verwachtingen. Dat werkt bij mij.\"  \n  \nOok daarom schrikt ze ervan dat haar naam aan het einde van de eerste dag - na vier onderdelen - bovenaan de ranglijst prijkt. Ze laat topfavoriete Nafissatou Thiam, de Belgische olympisch kampioene van Rio 2016, achter zich. Voorlopig. De zevenkamp is dé atletiekdiscipline waarbij malende gedachtestromen vrij spel kunnen krijgen, door alle tijd die er tussen de verschillende onderdelen zit. Vetter: \"Ik zei tegen mezelf: Nouk, je koppie erbij houden nu, want dromen kunnen uitkomen.\"  \n  \nDat doet ze door zich op de technische uitvoering te concentreren, haar voornemen sinds Doha. Vroeger spookte het mogelijke eindresultaat tijdens een wedstrijd te vaak door haar hoofd, met een verkramping tot gevolg. Wat dat betreft is dit de ultieme test. \"Want je weet dat je zo dicht bij een olympische medaille bent.\"  \n  \nDe nacht is doorwaakt, ook die van kamergenote Oosterwegel (23). Die ziet voor zichzelf perspectieven op een mooie klassering, omdat ze in de tussenstand elfde staat - hoger dan anders. Maar een medaille, daar houdt de olympisch debutante geen seconde rekening mee.  \n  \nDe volgende ochtend informeren ze naar elkaars lichamen. Beiden voelen zich verrot. \"Het echte meerkampgevoel\", aldus Vetter. Bij het speerwerpen, het een-na-laatste onderdeel, laat zij punten liggen. Haar verste worp van 51.20 meter is zeven meter minder dan haar persoonlijk record. Thiam is haar nu voorbij. Oosterwegel klimt juist, naar de vierde positie.  \n  \nDe afsluitende 800 meter is niet Vetters sterkste onderdeel, maar ze heeft genoeg marge opgebouwd. Met een nieuw Nederlands record van 6689 punten, eindigt ze achter Thiam die ruim honderd punten meer heeft. Oosterwegel, die zichzelf op bijna ieder onderdeel verbeterd heeft, komt uit op 6590 punten. \"Ik besef het nog steeds niet, dat we allebei een medaille hebben.\"  \n  \nIn trainingen pushen ze elkaar, in wedstrijden is het fijn om een bekend gezicht te zien, zegt Oosterwegel. Zij noemt het een droomwedstrijd, Vetter spreekt van een hele goede wedstrijd.  \n  \n\"Deze twee dagen waren lang, maar zijn toch voorbijgevlogen. Dat is een goed teken. Als het een shit meerkamp is, duurt het een eeuwigheid. Ik heb ervan genoten. Mijn plezier is terug.\"","intensity":0,"negativity":0,"cluster_id":45,"similar_texts":"text736"},{"id":"125","publisher":"Trouw","date":"2021-08-06","url":"https://krant.trouw.nl/titles/trouw/8321/publications/1321/articles/1421891/17/4","title":"Vitesse komt thuis niet langs Iers Dundalk","text":"### Voetbal\n\nVitesse heeft de thuiswedstrijd tegen Dundalk in de derde voorronde van de Conference League niet kunnen winnen. De Arnhemse ploeg was in de eerste helft oppermachtig, maar deed zichzelf met een ruststand van slechts 1-0 schromelijk tekort. In het laatste half uur verloor de thuisclub de controle over de wedstrijd en kwam de Ierse formatie volledig onverwacht twee keer tot scoren. De Belgische spits Loïs Openda stelde in de voorlaatste minuut nog een gelijkspel voor Vitesse veilig (2-2).","intensity":0,"negativity":0,"cluster_id":46,"similar_texts":"text567"},{"id":"126","publisher":"De Telegraaf","date":"2021-08-06","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/dd72d70e1567e59bcfa99b354f1914a5/web/OPS/cciobjects.json&hash=3c7e1fd152f0ebf2647e#/pages/30","title":"Vitesse stelt teleur tegen Ieren","text":"Vitesse stelt teleur tegen Ieren\n\nLoïs Openda vertolkt een hoofdrol tegen Dundalk. Hier maakt hij nog knap de 2-2, maar even later krijgt hij een rode kaart.\n\nFOTO ANP/HH\n\ndoor Jeroen Kapteijns \n\nARNHEM De rentree van Vitesse op het Europese podium is uitgelopen op een deceptie. De Arnhemmers lieten zich in de derde voorronde van de Conference League thuis verrassen door de Ierse laagvlieger FC Dundalk (2-2). De gelijkmaker van Vitesse viel pas vlak voor tijd en werd gemaakt door Loïs Openda, die even later de rode kaart incasseerde voor natrappen en daardoor de return in Dublin van volgende week mist.\n\nOndanks de deceptie is het optimisme over het bereiken van de play-off voor de Conference League groot bij Vitesse. „We kunnen ons hoofd laten hangen vanwege deze teleurstelling of direct naar de volgende wedstrijd kijken. Ik doe het laatste en heb er alle vertrouwen in dat we volgende week gaan winnen”, aldus doelpuntenmaker Bero.\n\n„De teleurstelling is enorm groot op basis van dit resultaat”, aldus Vitesse-trainer Thomas Letsch. „Maar ik voel me zeker niet verslagen. We moeten ons ook realiseren dat we pas halverwege zijn en dat we gewoon weer op 0-0 beginnen. Op basis van ons spel heb ik er alle vertrouwen in dat we daar gaan winnen en dan zijn we een ronde verder.” \n\nLange tijd leek er niks aan de hand voor Vitesse, dat heer en meester was tegen de nummer zeven van de Ierse Premier Division en vroeg op voorsprong kwam door een goal van Bero na een snelle counter. Maar vervolgens miste de thuisploeg legio kansen om een ruimere marge te bewerkstelligen. Ondanks het overwicht van Vitesse kwam FC Dundalk na rust vanuit het niets op gelijke hoogte door Patrick McEleney. \n\nVitesse was aangeslagen en het werd allemaal nog erger, toen McEleney ineens een vrije doortocht kreeg richting het Arnhemse doel en met een bekeken wippertje zowel aanvoerder Danilho Doekhi als doelman Markus Schubert in de luren legde. Letsch was niet te spreken over die twee momenten. „Als je elke wedstrijd twee goals tegen krijgt, dan wordt het heel moeilijk te winnen. We moeten terug naar de defensieve stabiliteit die we vorig seizoen hadden.” \n\nDe 8756 Vitesse-supporters, die voor het eerst sinds september vorig jaar weer present konden zijn in de Gelredome, reageerden ontzet en gingen vervolgens achter de ploeg staan, maar de schwung was eruit bij Vitesse. Uiteindelijk kwam de thuisploeg nog wel terug tot 2-2 dankzij een artistieke goal van Loïs Openda, die zijn ploeg even daarna een slechte dienst bewees door de rode kaart te incasseren voor natrappen, waardoor hij de return in Ierland mist. Letsch baalde van de actie van Openda. „Een heel domme actie, waarmee hij zichzelf en het hele team tekort doet. Zoiets mag niet gebeuren.”\n\nAanvoerder Danilho Doekhi ziet het ondanks de tegenvaller nog goedkomen voor Vitesse. „In de eerste helft hebben we laten zien dat we beter zijn dan Dundalk. Dat moeten we daar door zien te trekken. Belangrijk is dat we dan scherper voor de goal zijn dan we nu waren. We moeten het daar afmaken. Het zou echt zonde zijn als we tegen deze tegenstander niet doorgaan.”\n\nVitesse-FC Dundalk (Ier) 2-2 (1-0). 20. Bero 1-0, 65. McEleney 1-1, 76. McEleney 2-1, 90. Openda 2-2. Rode kaart: 90. Openda (Vitesse).","intensity":0,"negativity":0,"cluster_id":60,"similar_texts":"text429"},{"id":"127","publisher":"De Telegraaf","date":"2021-08-06","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/dd72d70e1567e59bcfa99b354f1914a5/web/OPS/cciobjects.json&hash=139822c0f46fe99fa2d7#/pages/25","title":"vrijdag","text":"vrijdag\n\ntelesport\n\npagina v2\n\nweer\n\npagina v8\n\nautovisie\n\npagina v9\n\neropuit\n\npagina v11\n\ncultuur\n\npagina v12\n\ntelevisie\n\npagina v14\n\nFOTO .anp/hh","intensity":0,"negativity":0,"cluster_id":14,"similar_texts":"text162"},{"id":"128","publisher":"De Telegraaf","date":"2021-08-05","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/963d8bad06655f819aec9c0810c1a002/web/OPS/cciobjects.json&hash=1451ead595deead965dc#/pages/1","title":"Vuist tegen wapens","text":"Vuist tegen wapens\n\n’Wees een held, voorkom geweld’, staat op de flyers die Rotterdamse agenten woensdag uitdeelden op onder meer het Afrikaanderplein. De politie roept inwoners op om te helpen bij het stoppen van wapengeweld in de stad. „Mensen kunnen anoniem tips doorgeven, daarnaast wordt er maximaal 750 euro betaald als er dankzij een tipgever een wapen van straat kan worden gehaald”, zegt politiechef Fred Westerbeke. Alleen al in de afgelopen tien dagen telde de politie zes schietincidenten op Rotterdam-Zuid waarbij kogels werden afgevuurd op woningen. In juli waren er in totaal veertien schietincidenten. Een buurtbewoner vindt de flyeractie van de politie een goede zaak. „Want dit geweld moet stoppen.”\n\nfoto roel DIJKSTRA \n\n’Alles op alles’ PAGINA T7","intensity":0,"negativity":1,"cluster_id":42,"similar_texts":"text485"},{"id":"129","publisher":"NRC Handelsblad","date":"2021-08-05","url":"https://www.nrc.nl/nieuws/2021/08/05/mondige-wit-russen-zijn-nergens-veilig-a4053728#20210805-79735-102","title":"Waar is de mondige Wit-Rus nog veilig? 'Een rondje hardlopen, dat durf ik niet meer'","text":"Wit-Rusland Wit-Russische ballingen maken zich grote zorgen nu het regime van Loekasjenko hen steeds vaker ook over de grens bedreigt.,Waar ben je als mondige Wit-Rus nog veilig? Die vraag houdt activisten, journalisten, vluchtelingen en zelfs sporters die zich afzetten tegen het regime van Aleksandr Loekasjenko bezig. In Minsk waant geen enkele tegenstander van ‘de laatste dictator van Europa’ zich beschermd. En na een reeks bizarre incidenten over de grens, zijn zij ook daarbuiten hun leven niet meer zeker. De lange arm van het Wit-Russische regime, en vooral die van de geheime dienst KGB, wordt overal gevreesd.„Mijn vader belde me deze week uit Wit-Rusland om me te smeken of ik alsjeblieft in wil gaan op het aanbod van de Poolse politie om mij persoonlijk te beschermen”, vertelt Ales Zarembjoek in Warschau. Hij is voorzitter van Belaruski Dom (Wit-Russisch Huis) een stichting die zich al een decennium ontfermt over de Wit-Russische diaspora in Polen en zich sinds de gemanipuleerde presidentsverkiezingen van een jaar geleden vooral bezighoudt met nieuwe politieke vluchtelingen.Dinsdag werd Vitali Sjisjov (26), de directeur van de Oekraïense variant van Belaruski Dom, dood gevonden in Kiev, hangend aan een boom. Hoewel dit de indruk wekt van zelfmoord, heeft de Oekraïense politie een moordonderzoek geopend. Volgens ooggetuigen waren sporen van geweld zichtbaar op zijn lichaam. Zijn vrouw en vrienden geloven niet dat de jonge activist een einde aan zijn leven maakte. President Volodymyr Zelensky heeft zijn veiligheidsdiensten woensdag opgedragen Wit-Russische ballingen extra te beveiligen.De dood van Sjisjov volgde op de kaping van een Ryanair-vlucht in mei, waarbij het toestel met journalist en activist Roman Pratasevitsj aan boord werd gedwongen in Minsk te landen. Hij zou daarna gemarteld zijn en leeft nu onder huisarrest. In Tokio wist de Wit-Russische atlete Kristina Timanovskaja dit weekend ternauwernood te ontsnappen aan een gedwongen terugkeer naar Wit-Rusland. Zij is niet politiek actief, maar had slechts publiekelijk kritiek geuit op haar coaches.\n\nLees ook: President Loekasjenko woedend over Wit-Russische ‘Instagram-diva’\n\n‘Heel, heel erg bang’Zarembjoek (39) kwam al elf jaar geleden als vluchteling naar Polen. Hij was op lokaal niveau politiek actief in Wit-Rusland, toen er plotseling een crimineel onderzoek naar hem werd ingesteld, vertelt hij. Voor het eerst sinds zijn ontsnapping destijds is hij „heel, heel erg bang”. Hij houdt in Warschau kantoor in een jarendertigvilla aan de oostelijke oever van de rivier de Wisla. De Poolse regering heeft de voormalige residentie van de Franse ambassadeur ter beschikking gesteld aan Belaruski Dom. De bel aan de groene poort is verwijderd en alleen wie een afspraak heeft en zich telefonisch weet te identificeren, wordt binnengelaten. De lokale politie komt regelmatig poolshoogte nemen.De Poolse en ook de Litouwse overheid hebben zich sinds het hardhandig neerslaan van anti-Loekasjenko-protesten in Wit-Rusland vorig jaar over veel dissidenten ontfermd. De schaduwregering onder leiding van oppositieleider Svetlana Tichanovskaja opereert vanuit Vilnius. Oppositiemedia als het YouTube- en Telegram-kanaal Nexta zitten in Warschau. Net als vele gevluchte demonstranten. Hardloopster Timanovskaja is inmiddels in Warschau aangekomen, nadat ze woensdag van Tokio naar Wenen vloog. Haar echtgenoot, dit weekend gevlucht naar Kiev, zal zich dan bij haar voegen.\n\nIk wil niet paranoïde zijn. Het doel van terreur is mensen bang maken, dat moeten we niet laten gebeuren\n\nFranak Viacorka\n\n„We hopen dat we in de Europese Unie veiliger zijn dan in Oekraïne”, zegt Zarembjoek, die een speldje met de in Wit-Rusland verboden rood-witte vlag op zijn donkerblauwe jasje draagt. Binnen de EU heeft Loekasjenko nog geen dodelijke slachtoffers gemaakt, maar dat hij probeert de unie te ontregelen, staat vast. Niet alleen kidnapte hij Roman Pratasevitsj toen die onderweg was van Griekenland naar zijn woonplaats Vilnius. Ook zijn de laatste maanden duizenden mensen uit met name Irak door Loekasjenko aangemoedigd naar Minsk te vliegen, om vervolgens illegaal naar Litouwen over te steken.\n\nOppositieleider Svetlana Tichanovskaja met Wit-Russische diaspora in Londen eerder deze week.\n\nFoto Peter Nicholls/Reuters\n\nRechterhand TichanovskajaNet als in Polen voelen vijanden van Loekasjenko zich ook in Litouwen onzeker. De Wit-Russische journalist Franak Viacorka (33) vluchtte vorig jaar via Kiev naar Vilnius en werd daar de rechterhand van oppositieleider Tichanovskaja. „Ik wist dat ik nergens veilig zou zijn. De KGB heeft mensen buiten Wit-Rusland gemobiliseerd om Loekasjenko’s regime te beschermen. Dat doen zij met ongelimiteerde methoden”, zegt hij aan de telefoon. „Dit betekent dat agenten weten wat ze moeten doen wanneer zij worden opgeroepen voor een smerige klus, zoals het elimineren, vernietigen of in diskrediet brengen van Wit-Russen die zijn gevlucht.”In tegenstelling tot Tichanovskaja heeft Viacorka in Litouwen geen persoonlijke beveiliging. Als prominent oppositielid heeft hij wel zijn eigen maatregelen getroffen, zoals het zorgvuldig beschermen van zijn gegevens online. „Digitale discipline is heel belangrijk. Daarnaast zijn we erg voorzichtig wie we ontmoeten en spreken.” Ondanks die voorzorg wil Viacorka „niet paranoïde” zijn. „Het doel van terreur is om de mensen bang te maken. Dat moeten we niet laten gebeuren.”Exporteur van chaosWaar Loekasjenko zich tijdens de crisis die in 2014 uitbrak in Oekraïne vooral opwierp als stabiele bemiddelaar in de regio, is hij nu „promotor van oorlog en conflict, een exporteur van chaos”, zegt Viacorka. „De Wit-Russische crisis verplaatst zich buiten landsgrenzen, raakt de buurlanden en vormt zo een bedreiging voor de hele regio.” De enige manier om dat een halt toe te roepen, vinden zowel Zarembjoek als Viacorka, zijn hardere en strenge sancties om uiteindelijk het regime ten val te brengen.Ondanks de aanwijzingen dat Vitali Sjisjov voor zijn dood in Kiev werd gevolgd door Wit-Russische agenten, vindt Viacorka het nog te vroeg om de KGB als dader aan te wijzen. Hij wijst op de moord op de prominente Wit-Russische journalist Pavel Sjeremet, die in 2016 op klaarlichte dag in het centrum van Kiev met een autobom om het leven kwam. Ondanks harde beloftes van toenmalig Oekraïense president Petro Porosjenko werd de moord nooit helemaal opgehelderd en bleek de Oekraïense geheime dienst SBOe het onderzoek te traineren.\n\nEen rondje wandelen of hardlopen, dat durf ik niet meer. Ik ga nooit meer ergens alleen naartoe\n\nAles Zarembjoek\n\nAles Zarembjoek mijdt Oekraïne voorlopig. „De Poolse autoriteiten hebben ons eerder al ontraden daar nog naartoe te reizen. Maar ook binnen de EU kan niemand onze veiligheid garanderen”, beseft hij. De voorzitter van Belaruski Dom is nog niet overtuigd dat hij 24 uur per dag bodyguards nodig heeft. „Maar ik ga nooit meer ergens alleen naartoe. Een rondje wandelen of hardlopen, dat durf ik niet meer.” Hij vergelijkt de handelwijze van Loekasjenko met die van de Russische leider Vladimir Poetin. „En die deinst er zelfs niet voor terug om in Londen iemand te vergiftigen.”\n\nVitali Sjisjov Weduwe van Wit-Russische activist roept op tot gewapend verzet\n\nDinsdag werd het levenloze lichaam aangetroffen van de Wit-Russische activist Vitali Sjisjov (26). Hij kwam maandag niet terug van een rondje hardlopen in zijn woonplaats Kiev. Zijn lichaam werd gevonden in een park niet ver van zijn huis, hangend aan een boom. Zijn gezicht en lichaam toonden volgens ooggetuigen sporen van geweld. Zijn telefoon en persoonlijke spullen lagen vlakbij. De Oekraïense politie houdt sterk rekening met moord en heeft een onderzoek geopend.Sjisjov vluchtte vorig jaar vanuit Wit-Rusland naar Kiev, waar hij directeur werd van Belaruski Dom (Wit-Russisch Huis), een organisatie die vluchtelingen van het regime van president Aleksandr Loekasjenko bijstaat. Hoewel hij geen prominente tegenstander van Loekasjenko was en niet direct bedreigd zou zijn, werd hij volgens vrienden en collega’s ook in Oekraïne gevolgd door leden van de KGB, de Wit-Russische geheime dienst. Zij weigeren dan ook te geloven dat Sjisjov zelfmoord heeft gepleegd. In een verklaring schreef Belaruski Dom: „We zijn door bronnen hier en in Wit-Rusland herhaaldelijk gewaarschuwd voor mogelijke provocaties, die zo ver zouden kunnen gaan als kidnapping en moord. Vitali reageerde stoïcijns en met humor op die waarschuwingen.” Sjisjov was volgens zijn echtgenote wel degelijk ongerust. „Hij was niet iemand die klaagde dat hij werd gevolgd”, vertelde Bozjena Zjoloed dinsdag aan de Oekraïense pers. „Maar de laatste tijd werd hij voorzichtiger, hij keek naar langsrijdende auto’s en wie daar uitstapte.” Zjoloed heeft in een emotionele toespraak ook opgeroepen tot gewelddadig protest tegen Loekasjenko. „Wat Vitali is overkomen, zal morgen met jullie gebeuren. Ik vraag jullie je bloemen en spandoeken neer te leggen en over te gaan en de wapens op te nemen. Vitali zou het zo gewild hebben.”\n\nEen versie van\n\ndit artikel\n\nverscheen ook in\n\nNRC Handelsblad\n\nvan 5 augustus 2021\n\nEen versie van\n\ndit artikel\n\nverscheen ook in\n\nNRC in de ochtend\n\nvan 5 augustus 2021","intensity":0,"negativity":1,"cluster_id":53,"similar_texts":"text512"},{"id":"130","publisher":"De Volkskrant","date":"2021-08-06","url":"https://krant.volkskrant.nl/titles/volkskrant/7929/publications/1326/articles/1421896/24/2","title":"Weertman volledig verrast door 'onmogelijke' aanval","text":"### Zwemmen - Open water, 10 km (m)\n\nDe regerend olympisch zwemkampioen op de 10 kilometer hanteerde donderdag in alle vroegte het verkeerde raceplan om zijn titel van Rio 2016 met succes te verdedigen. Ferry Weertman, ook de wereldkampioen van 2017 en de Europees kampioen van 2018, liet zich verrassen door de aanvalsopzet van de Duitser Florian Wellbrock en eindigde, kansloos, als zevende.  \n  \nWellbrock deed na de start iets dat als zinloos werd gezien. Vroeg aangaan in de hitte, met water dat de kerntemperatuur van het lichaam verhoogt, werd door Weertmans coach Thijs Hagelstein als 'harakiri' betiteld. Bij boei 1, Weertman zag het van verre, lag de Duitse baanzwemmer, de wereldkampioen van 2019, al los van het peloton. 'Ik dacht: met een groep zwemmen we wel weer naar Florian toe.'  \n  \nBij die aanklampers, die nooit echt de aansluiting met de koploper vonden, zat Weertman evenwel niet. Halverwege was hij, verrast door het scenario van de Duitser, definitief geklopt. Wellbrock hield zijn achtervolgers op afstand en zette in de laatste van zeven ronden echt aan.  \n  \nDe Duitser sloeg na ronde 6 het drinkmoment bij de ponton over en beleefde vervolgens, gedehydreerd, een 'verschrikkelijke ronde'. Het was niet aan zijn stijl te zien: hij liep uit en uit en finishte met 25 seconden voorsprong op de Hongaar Rasovszky. Ter vergelijking: in Rio eindigden negentien zwemmers binnen de 25 seconden van de als eerste aantikkende Weertman.  \n  \nWellbrock, die minuten op het blauwe tapijt moest liggen om bij te komen, was de terechte kampioen, oordeelde eenieder aan de kant. Hij was ook de eerste Duitse zwemkampioen op de Spelen sinds 2008 (Britta Steffen, 100 meter vrije slag).  \n  \nWeertman, de man zonder Plan B, was royaal en oprecht in zijn beoordeling: 'Florian was de beste. Deze dag onverslaanbaar.'  \n  \nDe nuchtere Nederlander, op bijna drie minuten (2.57,1) gezwommen door Wellbrock, stond na afloop met de tranen in de ogen de media te woord. Het ergste van de dag was dat hij niet had meegedaan om de prijzen. 'Ik was in vorm. Ik was goed voorbereid. Alles eraan gedaan om hier goed te zijn. Maar ik heb niet kunnen meedoen', aldus de marathonzwemmer uit Naarden.  \n  \nHij en zijn coach gaven zonder mankeren toe dat de tactiek van Wellbrock hen volkomen verrast had. Niemand zou vroeg aangaan, was de teneur na de vrouwenrace waarin een durfal als de Duitse Leonie Beck laat in de race werd afgestraft voor haar initiatiefrijke zwemmen. Wellbrock, een pupil van dezelfde coach (Bernd Berkhahn), waagde het wel. Hij wilde niet in een sprint belanden. Het waagstuk werd een masterclass.  \n  \nCoach Hagelstein: 'In Rio hebben we destijds een vroege uitloper gehad, de Australiër Jared Poort. Daarna is deze tactiek nooit meer toegepast. Tot deze dag dan, door Wellbrock.'  \n  \nVijf jaar lang rekenden Weertman en Hagelstein op een pelotonrace, waarbij de laatste 500 meter beslissend zou zijn. Dat recept beheerst Weertman het best. Hij schuilt dan in de buik van de groep en zwemt moeiteloos mee. Het is als Cavendish die in de Tour door zijn knechten gepiloteerd wordt en dan toeslaat.  \n  \nIn het snikhete Tokio pakte het anders uit. Wellbrock trok met een ongeëvenaarde inspanning van 1 uur en 48 minuten de complete groep uit elkaar. Het was spartelen in de achtervolging. Als er iemand naderde, zette de Duitser even aan. Niemand kwam meer aan zijn voeten.  \n  \nDe troonsafstand had Weertman, tussen 2014 en 2018 de absolute heerser in het openwaterzwemmen, meer pijn gedaan dan hij aan de oever van de Baai van Tokio wilde toegeven. Velen dachten vooraf dat hij na de race zijn afscheid zou aankondigen. Dat deed de ex-kampioen niet. Op deze manier je laatste race beleven, hij zal er van gruwen.  \n  \nCoach Hagelstein, een ambitieuze kerel met innoverende ideeën, zei dat de mogelijkheid bestaat dat zijn nu 29-jarige pupil doorgaat met topzwemmen om met een beter, mogelijk triomfantelijk gevoel zijn gelauwerde loopbaan af te sluiten. Parijs 2024 lijkt ver. Fukuoka 2022 (WK) en Rome 2022 (EK) kunnen aan dat gevoel een podium geven.  \n  \nDe vrolijke suggestie aan Weertman om in elk geval net als zijn befaamde voorganger Maarten van der Weijden de Elfstedentocht te zwemmen werd met een mengeling van ernst en luim ontvangen. 'Het staat nog niet op mijn verlanglijstje. Je weet maar nooit hè. Ik sluit niks uit. Maar om eerlijk te zijn: Maarten is ook wereldkampioen 25 kilometer geweest. En die heb ik nog nooit gezwommen.'","intensity":1,"negativity":1,"cluster_id":45,"similar_texts":"text386"},{"id":"131","publisher":"De Telegraaf","date":"2021-08-05","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/963d8bad06655f819aec9c0810c1a002/web/OPS/cciobjects.json&hash=29b5927c435b0f08a4f1#/pages/30","title":"Welkom in het Spitsenparadijs","text":"Welkom in het Spitsenparadijs\n\nMyron Boadu komt bij AS Monaco in een waar spitsenparadijs. De Nederlander komt voor 17 miljoen euro over van AZ.\n\nFOTO’S ANP/HH &\n\nINSTAGRAM MYRON BOADU\n\n❮❯\n\nWaanzinnige afmakers gingen Myron Boadu voor bij AS Monaco\n\ndoor Steven Kooijman \n\n& Yorick Hokke\n\nAMSTERDAM In navolging van Calvin Stengs heeft ook Myron Boadu zijn toptransfer naar het buitenland te pakken. De spits van AZ vertrekt net als zijn maatje naar het zuiden van Frankrijk. AS Monaco uit het prinsdom is zijn volgende bestemming. De 20-jarige Amsterdammer die ooit werd afgetest door Ajax, maakt voor circa 17 miljoen euro de overstap. Hij tekent een contract voor vijf jaar.\n\nMino Raiola is de zaakwaarnemer van zowel Stengs als Boadu en brengt het tweetal op ongeveer dertig kilometer van elkaar onder. Stengs tekende eerder al een vijfjarig contract aan de Côte d’Azur bij OGC Nice, dat 15 miljoen euro betaalt. Boadu beproeft zijn geluk in het Stade Louis II van AS Monaco. In het stadion waar grote spitsen als Thierry Henry, Fernando Morientes, Dimitar Berbatov, Radamel Falcao en Kylian Mbappé hem voorgingen.\n\nAS Monaco eindigde vorig seizoen als derde in de Franse Ligue 1 en Boadu gaat dus met zijn nieuwe club de Champions League in. Hij moet de concurrentie aangaan met Wissam Ben Yedder - die vorig seizoen met twintig treffers tweede op de Franse topscorerslijst werd achter Mbappé (27 goals) - en Kevin Volland.\n\nAS Monaco is een schitterende club voor Boadu, die niet eens een topseizoen achter de rug heeft met AZ. Ondanks zijn keurige moyenne van vijftien Eredivisie-treffers kwakkelde de Jong Oranje-spits geregeld met zijn vorm en kreeg hij zelfs kritiek van Alkmaars clubicoon Kees Kist (68).\n\n„Myron moet meer karakter gaan tonen, meer die lef en dat gif tonen. Dat fanatisme zit er niet in”, foeterde Kist, voormalig Europees topscorer én oud-spits van Paris Saint-Germain, in januari in De Telegraaf. „Hij móét veel scherper zijn. Ik erger me aan zijn laconieke houding. Dan denk ik: verdomme jongen, ga d’r nou eens voor. Je weet waar de bal komt, want dat hoor je te weten als spits. En dan ben je er toch niet. Hoe kan dat nou? Gek word ik ervan. Je hoort alleen maar van ’Boadu dit, Boadu dat’. Dan denk ik: toon eerst maar eens wat karakter en weerbaarheid.”\n\nBoadu toonde zich vervolgens een topsporter met zelfreflecterend vermogen en dronk met alle liefde een kop koffie met Kist. „Ik zeg je eerlijk: het raakte mij toen ik dat las. Kist is niet de eerste de beste hè, hij is een clublegende, de beste spits die AZ heeft gehad.” Toeval of niet: kort na het gesprek met Kist schoot Boadu drie keer raak tegen Feyenoord, in De Kuip nog wel. Zijn hoogtepunt van het seizoen beleefde hij mogelijk met Jong Oranje op het jeugd-EK, door zijn ploeg in blessuretijd langs topfavoriet Jong Frankrijk te schieten in de kwartfinale (2-1). Tegen het land waar nu zijn toekomst ligt.\n\nDe transfer van Boadu onderstreept nog maar eens dat er een ware exodus plaatsvindt in Alkmaar. Behalve de spits en Stengs wordt ook nog gerekend op een vertrek van de andere twee sterkhouders Teun Koopmeiners en mogelijk Owen Wijndal. Een andere basisspeler van het afgelopen seizoen, rechtsback Jonas Svensson, verlengde zijn aflopende contract niet en tekende een driejarig contract bij de Turkse promovendus Adana Demirspor. \n\nDoelman Marco Bizot is door AZ verkocht voor circa 5 miljoen euro en tekent voor vier jaar bij Stade Brest. En ja, ook dat is een club uit de Franse Ligue 1.\n\nAZ blijft maar cashen voor spelers","intensity":0,"negativity":0,"cluster_id":45,"similar_texts":"text374"},{"id":"132","publisher":"Trouw","date":"2021-08-05","url":"https://krant.trouw.nl/titles/trouw/8321/publications/1320/articles/1421217/5/1","title":"Wit-Russen voelen zich nergens veilig","text":"### Verzet tegen Loekasjenko Oppositie vreest geheime dienst\n\nHet overkomt meer Wit-Russische vluchtelingen. Ze worden op sociale media bedreigd met fysiek geweld; anderen worden op straat geschaduwd door vreemdelingen. \"We voelen ons helemaal niet veilig\", aldus Olga Karatsj, een Wit-Russische opposant die in de Litouwse hoofdstad Vilnius verblijft. De voorbije weken zeiden vijf leden van de diaspora in Vilnius zich op deze manier bedreigd te voelen.  \n  \nOlga Karatsj, die de activiteiten van de Wit-Russische gemeenschap in Litouwen coördineert, nam dinsdagavond deel aan een rouwbijeenkomst in Vilnius voor Vitaly Sjisjov. Deze 26-jarige Wit-Russische activist werd die dag dood gevonden in een park in de Oekraïense hoofdstad Kiev. Hij was opgehangen, en zijn lichaam vertoonde ook andere sporen van geweld.  \n  \nVolgens Karatsj past Sjisjovs dood in een reeks gebeurtenissen die aantoont dat de veiligheidsdienst van Aleksandr Loekasjenko, die nog steeds de naam KGB draagt, ook in het buitenland kan toeslaan. \"Als de KGB ons wil doden doen ze dat\", meent ze.  \n  \nHet begon eind mei, toen de prominente Wit-Russische activist Roman Protasevitsj uit een Europese lijnvlucht van Ryanair werd geplukt. Dit weekeinde werd sprintster Kristina Tsimanoeskaja in Tokio bijna ontvoerd, nadat ze kritiek had geuit op de Wit-Russische leiding tijdens de Spelen daar. Ze redde zichzelf door op de luchthaven van de Japanse hoofdstad agenten aan te klampen, die haar in veiligheid brachten. Gisteravond arriveerde de atlete na een tussenstop in Wenen in Polen, waar haar asiel is aangeboden.  \n  \nEn dan nu de vermeende moord op Vitaly Sjisjov, een van de tienduizenden Wit-Russen die het voorbije jaar hun land ontvluchtten. Zij vormen in buurlanden als Litouwen, Polen en Oekraïne een actieve diaspora, die steun verleent aan de strijd tegen het regime van Aleksandr Loekasjenko. Zo zette Sjisjov zijn oppositie voort bij de organisatie 'het Wit-Russische Huis', onder andere door humanitaire bijstand te verlenen aan andere bannelingen in Oekraïne.  \n  \nOver de achtergrond van zijn dood zijn veel vragen. Zo was Sjisjov verre van bekend als activist en zijn er prominentere Wit-Russische organisaties in Kiev. Juist dat maakt haar landgenoten bang, vertelt Olga Karatsj. \"Hij was geen politiek leider maar een vrijwilliger die vluchtelingen hielp\", aldus Karatsj. \"Vijfennegentig procent van de diaspora is zoals Vitaly. Zijn dood is voor hen een duidelijk signaal: het regime wil dat zij hun activiteiten staken.\" De politie in Kiev doet strafrechtelijk onderzoek naar de dood van Sjisjov: ook hij werd in de dagen voor zijn dood door vreemdelingen geschaduwd.  \n  \nDe diaspora in Vilnius schreef in juni een brief over de bedreigingen aan het Litouwse parlement, dat hulp aanbood, zoals intensieve politiebescherming voor de Wit-Russen. Rondlopen met een bodyguard is 'gecompliceerd', vindt Karatsj. \"Dan ben je niet meer vrij om te doen wat je moet doen.\"  \n  \nHet beste antwoord is de activiteiten juist te intensiveren, vindt de opposant, en dat moet de Europese Unie ook doen. \"Europa helpt ons het best door de democratische krachten voluit te blijven steunen. We mogen niet buigen voor chantage. Want dan ziet Loekasjenko dat die werkt.\"\n\nGesloten rechtszitting\n\nIn Minsk begon gisteren de rechtszaak tegen Maria Kolesnikova en Maksim Znak, die al tien maanden gevangen zitten. Ze maken deel uit van de Coördinatieraad, opgericht door democraat Svetlana Tichanovskaja om een vreedzame machtsoverdracht mogelijk te maken. Op 'deelname aan een samenzwering' om de macht te grijpen staat twaalf jaar cel.","intensity":0,"negativity":0,"cluster_id":53,"similar_texts":"text675"},{"id":"133","publisher":"Trouw","date":"2021-08-05","url":"https://krant.trouw.nl/titles/trouw/8321/publications/1320/articles/1421217/16/3","title":"Zeilsters zijn teleurgesteld","text":"Zeilsters Lobke Berkhout en Afrodite Zegers zijn als tiende geëindigd op de Olympische Spelen. Ze werden in de afsluitende medalrace van de 470-klasse negende en verloren nog een positie op de ranglijst.  \n  \nDe Britse Hannah Mills en Eilidh McIntyre zeilden in de baai van Enoshima naar goud. Agnieszka Skrzypulec en Jolanta Ogar uit Polen moesten genoegen nemen met een zilveren plak. Camille Lecointre en Aloïse Retornaz gaan met een bronzen medaille terug naar Frankrijk.  \n  \n\"We kwamen als kandidaten voor een medaille en dat is niet gelukt\", zegt Zegers. \"Ik viel in mijn eigen val. Ik ben wel een vechter, maar het moet anders en dat komt pas als ik afstand neem en mezelf niet focus op het eindresultaat maar op het proces. Ik had het vooral zwaar met het feit dat het weer niet lukte.\"  \n  \n\"Direct na de vierde plaats in Rio ben ik doorgegaan met Anneloes van Veen\", zegt Zegers. \"De samenwerking liep rommelig en anderhalf jaar voor Tokio stopten we. Daarna ging ik verder met Lobke als bemanning. Toen covid. Wat een reis. Ik ben op.\"  \n  \nZe vervolgt: \"We hebben een zilveren medaille gewonnen met een gouden randje op het WK en een bronzen EK medaille. We hebben altijd meegedaan in topvijf en halen nu de toptien op de Spelen. Dus ik ben wel trots. Maar het gaat wel even duren om dit een plekje te geven.\"","intensity":0,"negativity":0,"cluster_id":2,"similar_texts":"text101"},{"id":"134","publisher":"De Telegraaf","date":"2021-08-05","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/963d8bad06655f819aec9c0810c1a002/web/OPS/cciobjects.json&hash=8599b4f00b955584afac#/pages/28","title":"Zusjes De Brouwer negende","text":"Zusjes De Brouwer negende\n\nSynchroonzwemmen\n\nIn het Tokyo Aquatics Centre hebben de synchroonzwemsters Noortje en Bregje de Brouwer de negende plaats behaald in de finale. In de afsluitende vrije oefening scoorden zij 88,9000. Dat bracht het tweetal op een totaal van 176,1612. De zusjes De Brouwer stonden na twee onderdelen ook al op de negende plaats. Het goud ging naar het Russische koppel Svetlana Kolesnichenko en Svetlana Romashina.","intensity":0,"negativity":0,"cluster_id":16,"similar_texts":"text611"},{"id":"135","publisher":"Trouw","date":"2021-08-05","url":"https://krant.trouw.nl/titles/trouw/8321/publications/1320/articles/1421217/17/2","title":"Zussen De Brouwer eindigen als negende in duetten","text":"In het Tokyo Aquatics Centre hebben de synchroonzwemsters Noortje en Bregje de Brouwer de negende plaats behaald in de finale. In de afsluitende vrije oefening scoorde het Nederlandse duo 88,9000. Dat bracht hen op een totaal van 176,1612. Het duo stond na twee onderdelen ook al op de negende plaats. Het goud ging naar het Russische koppel Svetlana Kolesnisjenko en Svetlana Romashina. Het Russische tweetal, dat ook na de technische onderdelen al bovenaan stond, kwam tot een totaal van 195,9079. China eindigde als tweede, voor Oekraïne.","intensity":0,"negativity":0,"cluster_id":16,"similar_texts":"text167"},{"id":"136","publisher":"Algemeen Dagblad","date":"2021-08-06","url":"https://krant.ad.nl/titles/algemeendagblad/7908/publications/25500/articles/1421889/1/1","title":"Zwangere mijdt inenting","text":"### Vrouwen in verwachting vaker naar ziekenhuis door deltavariant\n\n,,In het ergste geval wordt hun baby zelfs eerder gehaald, terwijl de moeder aan de beademing op de ic ligt.'' Afgelopen week lagen in het UMC Utrecht vier zwangere vrouwen met corona. Een actueel landelijk overzicht is er niet, maar ook in andere Nederlandse ziekenhuizen zijn volgens Bloemenkamp afgelopen weken meer zwangere vrouwen met corona opgenomen, van wie een aantal op de ic.  \n  \nIn Engeland, waar de deltavariant van het coronavirus eerder dominant werd, is die trend al langer te zien. Dat zwangeren met corona meer risico lopen om ernstig ziek te worden, werd dit voorjaar ook in Nederland duidelijk. Uit nieuwe cijfers blijkt nu dat de deltavariant van het virus zwangere vrouwen nog vaker ernstig ziek maakt. Tijdens de eerste golf was 24 procent van de Britse zwangeren die in het ziekenhuis werden opgenomen er zo slecht aan toe, dat zij onder meer zuurstof nodig hadden of op de ic belandden. Bij de deltavariant loopt dat percentage op tot 45 procent. In Engeland werden vorige week ongeveer tweehonderd zwangere vrouwen met Covid-19 in het ziekenhuis opgenomen.\n\nGeen vaccinatie\n\n99 procent van de Britse zwangeren die in het ziekenhuis werden opgenomen, was niet gevaccineerd. ,,In Nederland zien wij hetzelfde beeld'', zegt Bloemenkamp. Hoe hoog de vaccinatiegraad onder zwangeren in Nederland is, is niet bekend. Sinds mei adviseert het RIVM alle Nederlandse vrouwen die zwanger zijn om zich wel te laten vaccineren. De mRNA-vaccins van Pfizer en Moderna zijn voor zwangeren en hun ongeboren kind veilig en effectief bevonden.  \n  \nNiet alle zwangeren worden door hun verloskundige of huisarts echter goed over vaccinatie geïnformeerd, zegt Bloemenkamp, die zwangeren oproept om zich te laten inenten. Ze begrijpt dat zwangeren daar soms huiverig voor zijn. ,,Het alternatief is om geïsoleerd te leven. We zien dat deltavariant die nu rondwaart voor zwangeren een groter risico is.''  \n  \nP7","intensity":0,"negativity":0,"cluster_id":6,"similar_texts":"text127"}]
