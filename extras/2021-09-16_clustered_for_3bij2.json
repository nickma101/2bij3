[{"id":"1","publisher":"De Volkskrant","date":"2021-09-15","url":"https://krant.volkskrant.nl/titles/volkskrant/7929/publications/1360/articles/1445943/11/1","title":"'Dit is het meest verziekte proces ooit'","text":"### Liquidatieproces Marengo\n\nDe zitting van het Marengo-proces van dinsdag werd gekenmerkt door gelekte vertrouwelijkheden (wederom) naar de media, boos gesteggel daarover (wederom) tussen OM en de verdediging, nieuws (wederom) over het uitleveringsverzoek aan Colombia met betrekking tot mede-hoofdverdachte Saïd R., en, op het scheiden van de dag, ook nog (wederom) een wrakingsverzoek. Ook dat laatste zagen we dit strafproces al twee keer eerder langsgekomen.  \n  \n'Voordat we van start gaan, willen we stilstaan bij het gewelddadige overlijden van Peter R. de Vries', opent de rechtbankvoorzitter dinsdagochtend de zitting. Hij noemt het voor kroongetuige Nabil B. 'verschrikkelijk dat u voor de derde keer gedurende dit proces een schokkend verlies heeft geleden' − De Vries was als vertrouwenspersoon van B. het derde slachtoffer rond de kroongetuige, nadat eerder een broer en een advocaat van Nabil B. zijn vermoord.  \n  \nDe voorzitter betuigt zijn medeleven aan alle nabestaanden. 'Wij begrijpen dat De Vries een goede vriend van u was', zegt hij tegen Peter Schouten, een van Nabil B.'s twee advocaten. Schouten knikt.  \n  \nDe tweede advocaat van de kroongetuige, Onno de Jong, krijgt als eerste het woord. Hij haalt vanuit de afgeschermde getuigenbox fel uit naar de hele strafzaak. 'Marengo is het meest verziekte, vergiftigde proces ooit', galmt zijn stem door de zwaarbeveiligde rechtbank in Amsterdam-Osdorp. De dood van een lid van ons verdedigingsteam heeft op ons een verwoestende invloed gehad', zegt De Jong. 'Ik zou hier liever niet meer zijn, u allen niet meer hoeven zien. Maar nu een lid van ons team uit het leven is geschoten, hebben wij de plicht om te laten zien en horen dat niets het waard is om een mensenleven aan op te offeren. Het is tijd om alle betrokkenen het vertrouwen te geven dat de rechtsstaat zich niet laat intimideren. Daarom gaan wij vandaag, met heel grote tegenzin, weer aan het werk.'  \n  \nDinsdag was de eerste zitting in Marengo sinds de moord op Peter R. de Vries. Ook de aanklagers beginnen hun betoog met de mededeling dat de aanslag op B.s vertrouwensman hen 'diep heeft geraakt'.\n\nDiep triest en tragisch\n\nEn zelfs enkele verdachten staan bij de moord stil. Zakaria el H. vertelt dat hij op tv 'een hoge meneer van justitie' zich zag 'verkneukelen' over de liquidatie van Peter R. de Vries. 'Het is van de zotte', zegt de verdachte, 'om ervan uit te gaan dat alle Marengo-verdachten monsters zijn. De moord op Peter R. de Vries is diep triest en tragisch. Ik schaam mij voor de drie moorden rond de kroongetuige omdat ik, net als alle Marengo-verdachten, erop word aangekeken. Want ik ben één van die monsters in het Marengo-proces.' El H. benadrukt, zoals de meeste verdachten overigens, dat hij niets met welke liquidatie dan ook te maken heeft.  \n  \nNieuws deze dag is dat de uitlevering van mede-hoofdverdachte Saïd R. 'op korte termijn' wordt verwacht, zo meldt de officier van justitie. Zij gaat ervan uit dat Saïd R., net als hoofdverdachte Ridouan T., is betrokken bij grootschalige drugshandel en een reeks moorden op bestelling. Saïd R. was lange tijd voortvluchtig. Hij werd begin februari 2020 aangehouden in Colombia. Sindsdien zit R. vast in de Colombiaanse hoofdstad Bogotá. Nederland had direct om zijn uitlevering verzocht − de man stond ruim twee jaar op de Nationale Opsporingslijst. Het Openbaar Ministerie had 100 duizend euro uitgeloofd voor de tip die naar zijn schuilplaats zou leiden.  \n  \nEen groot deel van de zitting gaat over de publicatie in dagblad AD, dinsdag, van vertrouwelijke berichten die kroongetuige Nabil B. stuurde en ontving via een iPhone die hij in zijn cel heimelijk tot zijn beschikking had. B.'s advocaten hebben die publicatie maandagavond rond acht uur vergeefs via een kort geding trachten te voorkomen.  \n  \n'Die telefoonberichten zijn alleen ter inzage verstrekt aan de raadslieden in Marengo', benadrukt de officier van justitie. 'De voorwaarden voor die inzage zijn geschonden. Elke advocaat die journalisten deze berichten ter inzage heeft gegeven, heeft ook een veiligheidsrisico gecreëerd. Immers, in de inzage-bestanden zijn de namen van de betrokkenen niet weggehaald.' Het gaat om telefoonberichten aan de vriendin, een broer en een zus van de kroongetuige.\n\nAchter gesloten deuren\n\nInez Weski, de advocaat van hoofdverdachte Ridouan T., wil een powerpointpresentatie houden waarbij de telefoonberichten 'ter ondersteuning van onderzoekswensen' dienen. Daar gaat de rechtbank niet in mee. Weski kan óf het OM verzoeken de bedoelde berichten aan het zaakdossier te voegen, óf de rechtbank haar powerpointpresentatie tonen, maar dan achter gesloten deuren, omwille van de privacy van de naasten van de kroongetuige.  \n  \nWeski acht openbaarheid echter in het belang van haar cliënt, en trekt zich aan het eind van de middag terug voor een beraad met haar kantoorgenoten. Daarop vertrekken ook de advocaten van het kantoor Ficq & Partners de zittingszaal. Als het rijtje toga's naar binnen paradeert, valt het woord al snel: 'Wrakingsverzoek'. De rechtbank lijkt 'partijdig en vooringenomen', licht Weski toe. Ze krijgt bijval van veel advocaten. Raadsman Nico Meijering stelt dat de verdediging onderzoekswensen moet kunnen indienen 'zonder vooropgelegde ballotage van het Openbaar Ministerie'. Dat het OM niet bij voorbaat 'door de ballotage van de verdediging hoeft', duidt er volgens Meijering op dat 'hier wordt gemeten met twee maten zoals ik dat nog niet in een ander proces ben tegengekomen.'  \n  \nEn dus is het Marengo-proces (wederom) geschorst, totdat de Wrakingskamer heeft gesproken. Niemand die dinsdagmiddag weet wanneer dat zal zijn. 'Het is dus ook nog niet duidelijk of we morgen om tien uur weer bij elkaar komen. U hoort van ons.' Met dit open einde sluit de voorzitter deze roerige zittingsdag.","intensity":1,"negativity":0,"cluster_id":4,"similar_texts":"text34"},{"id":"2","publisher":"Algemeen Dagblad","date":"2021-09-15","url":"https://krant.ad.nl/titles/algemeendagblad/7908/publications/26147/articles/1445950/15/1","title":"'Nieuw-Zeeland is te Nederlands'","text":"### MAORI-PARTIJ WIL IN VIJF JAAR ALLE STEDEN EN DORPEN ANDERE NAMEN GEVEN\n\n'Het wordt echt tijd dat Te Reo Maori wordt hersteld als de officiële taal van het land', schrijven partijleiders Rawiri Waititi en Debbie Ngarewa-Packer in een statement. 'We zijn een Polynesisch land, wij zijn Aotearoa.' De naam, met de betekenis 'land van de lange witte wolk', zou het land verbinden. 'Aotearoa is inclusief. Het spreekt van onze voorouders die ons toestemmen met zijn allen op dit eiland te wonen.'  \n  \nHet uiteindelijke doel van de partij is het herstellen van alle Te Reo Maori-namen van dorpen, steden en andere plaatsen door het hele land in de komende vijf jaar. Wellington zou dan bijvoorbeeld Te Whanganui-a-Tara gaan heten. 'Wij eilandbewoners zijn er klaar mee dat de namen, bedacht door onze voorouders, misvormd, misbruikt en genegeerd worden. Het is de 21ste eeuw. Dit moet veranderen', aldus de Maori-partij.\n\nTe Nederlands\n\nDe partij haalt ook Nieuw-Zeelands link met Nederland aan als argument om de naam te veranderen. ,,Nieuw-Zeeland is een Nederlandse naam. Zelfs de Nederlanders hebben hun naam veranderd van Holland naar Nederland, in hemelsnaam!'' zegt Rawiri Waititi grappend.   \n  \nDeze vergelijking klopt niet helemaal; Holland is immers een veelgebruikte andere naam van Nederland en we hebben onze naam nooit veranderd.  \n  \nMaar Waititi's verwijzing naar Nederland komt niet uit het niets. Het eiland heeft namelijk lang geleden zijn naam gekregen van Nederlandse ontdekkingsreizigers, die het destijds Nova Zeelandia noemden. De Engelse James Cook nam dit over en maakte er New-Zealand van.  \n  \nDe oorspronkelijke bevolking heeft niets te maken gehad met deze benaming en dus vinden de Maori dat de naam het land en zijn bewoners niet goed representeert. \n\nCultuurverandering\n\nNieuw-Zeelandse bedrijven, politici en andere publieke personen gebruiken de afgelopen jaren al steeds vaker de naam Aotearoa naast Nieuw-Zeeland, maar daar is nog niets officieels van gekomen.  \n  \nDe Nieuw-Zeelandse minister-president Jacinda Ardern zei afgelopen jaar nog dat ze het gebruik van de naam Aotearoa zag als 'een positieve verandering'. Een officiële naamsverandering is 'nog niet onderzocht', maar dat men steeds vaker Aotearoa zegt, is een welkome verandering volgens de politica.  \n  \nToch is er ook verzet tegen de plannen van de Maori-partij. De leider van de Nationalistische partij, Judith Collins, heeft gevraagd om een referendum om het gebruik van de naam Aotearoa te verbieden. Doordat bedrijven en belangrijke personen de naam zijn gaan gebruiken, zou die ingeburgerd raken als iets normaals, zonder de complete bevolking erbij te betrekken. Volgens Collins zouden de meeste Nieuw-Zeelanders de oude naam beter vinden.","intensity":1,"negativity":0,"cluster_id":40,"similar_texts":"text323"},{"id":"3","publisher":"Trouw","date":"2021-09-15","url":"https://krant.trouw.nl/titles/trouw/8321/publications/1355/articles/1445949/2/5","title":"'Rolling Stones niet bij uitvaart Watts'","text":"### personalia\n\nMick Jagger (78), Keith Richards (77) en Ronnie Wood (74), de drie overgebleven leden van The Rolling Stones, waren niet aanwezig bij de uitvaart van hun vriend en bandlid Charlie Watts. Dat schrijft de Engelse krant The Sun. Omdat The Stones al op tournee in Amerika waren, was het onmogelijk voor hen om heen en weer te reizen naar het Verenigd Ko-ninkrijk vanwege de corona reisrestricties. Watts' uitvaart vond afgelopen week plaats in Devon, waarbij slechts een klein aantal mensen aanwezig was. The Stones zaten in Boston.","intensity":0,"negativity":0,"cluster_id":58,"similar_texts":"text65"},{"id":"4","publisher":"Algemeen Dagblad","date":"2021-09-15","url":"https://krant.ad.nl/titles/algemeendagblad/7908/publications/26147/articles/1445950/36/1","title":"'Wij niet winnen, zij niet winnen'","text":"### Trainer Arne Slot lijkt zich te verwonderen over conclusie dat Feyenoord punten heeft laten liggen in Israël\n\nDe vraag na het 0-0 gelijkspel van Feyenoord in Israël tegen Maccabi Haifa was of de Rotterdammers nou de zwakste broeder in de poule hadden laten ontsnappen met een punt. Of onderschatten we de landskampioen van Israël en heeft Feyenoord een alleszins acceptabele start beleefd in de Conference League?  \n  \nFeyenoord, dat de laatste jaren in Europa zelden of nooit een rol van betekenis kon spelen, zal de komende weken pas weten wat het puntje in Haifa écht waard is. Zelfs dit seizoen, waarin het complimenten regende in de Kuip, won Feyenoord niet bij FC Drita in Montenegro (0-0) en IF Elfsborg in Zweden (3-1).  \n  \nTer vergelijk: vorig seizoen opende Feyenoord in Kroatië tegen Dinamo Zagreb ook met 0-0 en toen daalde er volop kritiek neer op de Rotterdammers. Zagreb stelde weinig voor, was destijds een breed gedragen conclusie, maar die club plaatste zich vervolgens wel akelig simpel voor de knock-outfase.\n\nWaarde\n\nArne Slot bleef rustig toen het na afloop over de waarde van het gelijkspel ging, maar de trainer fronste wel zijn wenkbrauwen. Alsof Feyenoord zomaar even had moeten winnen in de havenplaats in Israël. ,,Ik denk zelf niet dat Union Berlin en Slavia Praag hier straks wel met 0-5 gaan winnen\", zei Slot. ,,Als dat wel zo is, zullen jullie mij wel met deze uitspraak blijven achtervolgen.\"  \n  \nWaarschijnlijk zit Slot straks dichtbij de waarheid. Maccabi Haifa is geen club waar tegenstanders even overheen walsen. Aan de andere kant: als Feyenoord op vreemde bodem ergens moest toeslaan in deze groep, dan lijken Slavia Praag en Union Berlin zwaardere opdrachten. ,,De kampioen van Tsjechië en een club uit de Bundesliga, die lijken op voorhand sterker. Maar Maccabi Haifa uit in deze omstandigheden, dat is volgens mij een 'oké-resultaat'.''  \n  \nBovendien was het zeker niet zo dat het bij Maccabi Haifa voortdurend alle hens aan dek was om te overleven tegen Feyenoord. De Rotterdammers hadden een fase stevig de regie in handen, maar de Israëlische formatie toonde zich voor de pauze tweemaal en in de slotfase eveneens tweemaal erg gevaarlijk. ,,Als je vraagt of ik teleurgesteld ben, dan vind ik dat een te groot woord. We gaan de komende weken wel zien wat ons resultaat hier echt waard is. Ik vond dat wij het qua organisatie prima op orde hadden. Het is niet zo dat wij hier tien keer Justin Bijlow nodig hebben gehad om te overleven. Helemaal niet zelfs. En ik heb al vaker gezegd; we waren de nummer vijf van Nederland, we verloren de speler (Berghuis, red.) die het meest betrokken was bij alle doelpunten die Feyenoord maakte. En we moesten liefst drie voorrondes overleven om hier te kunnen staan. Kijk, als we met z'n allen vinden dat Haifa er helemaal niets van kan, dan moeten we andere conclusies trekken. Maar ik zie dat anders.\"  \n  \nOp weg naar PSV, zondagmiddag in Eindhoven, toonde Feyenoord zich in elk geval een stuk minder kwetsbaar dan in Boras tegen IF Elfsborg en in de Galgenwaard tegen FC Utrecht. In Eindhoven keert Alireza Jahanbakhsh terug in het elftal. Bovendien zei Slot te hopen dat de Engelsman Nelson Reiss op de bank kan plaatsnemen, waar Lutsharel Geertruida wederom zal zitten na zijn korte invalbeurt in Haifa. Vooral de terugkeer van Jahanbakhsh is erg belangrijk, want als de Iraniër absent is, komt er wel heel veel op de schouders van Luis Sinisterra terecht. De Colombiaan deed volgens Slot voor de pauze veel te weinig, maar was na rust wel dreigend. Al zag hij tweemaal Jens Toornsta over het hoofd in kansrijke situaties.  \n  \n,,Wij niet winnen, zij niet winnen\", zeiden Bryan Linssen en Guus Til allebei na afloop. In de wetenschap dat de Kuip de komende weken tweemaal afgeladen is tegen Slavia Praag en Union Berlin kan de 0-0 in hun ogen juist een opmaat zijn voor een machtsgreep in groep E.","intensity":0,"negativity":0,"cluster_id":33,"similar_texts":"text29"},{"id":"5","publisher":"NRC Handelsblad","date":"2021-09-15","url":"https://www.nrc.nl/nieuws/2021/09/14/als-de-zorgkosten-in-dit-tempo-blijven-toenemen-heeft-dat-grote-gevolgen-a4058297#20210915-79806-101","title":"‘Als de zorgkosten in dit tempo blijven toenemen, heeft dat grote gevolgen’","text":"Marianne de Visser, raadslid Wetenschappelijke Raad voor het Regeringsbeleid Volgens WRR-raadslid en hoogleraar Marianne de Visser ontbreekt het maatschappelijke debat over de almaar stijgende zorgkosten. Juist de politiek moet daarin een voortrekkersrol spelen. „Geen keuze is ook een keuze, en heeft evengoed consequenties.” ,Het nieuws in het kort:\n\nDe politiek moet burgers erop gaan voorbereiden dat niet alle zorg meer in de toekomst kan worden aangeboden of vergoed. Dat schrijft de Wetenschappelijke Raad voor het Regeringsbeleid in een advies aan het kabinet dat woensdag verschijnt.\n\nVanwege de steeds sneller stijgende zorgkosten zijn „scherpe keuzes” onvermijdelijk. De WRR doet een reeks aanbevelingen. Zo zou het Zorginstituut, een toezichthouder, van meer behandelingen vooraf moeten toetsen of deze kosteneffectief zijn. De raad is tevens tegen een algemene salarisverhoging in de zorg.\n\nDe inhoud van het advies ligt in politiek Den Haag gevoelig. In hun verkiezingsprogramma’s beloofden vrijwel alle partijen juist meer investeringen in de zorg en een salarisverhoging voor het zo beproefde personeel.\n\nLees het volledige nieuwsbericht hier: WRR: de zorgkosten stijgen onhoudbaar snel, scherpe politieke keuzes nodig\n\nHet is geen populaire boodschap, en ook niet eentje die je momenteel veel op het Binnenhof hoort. Toch moet hij volgens de Wetenschappelijke Raad voor het Regeringsbeleid nodig worden afgegeven: de politiek moet dringend gaan nadenken over „scherpe keuzes” in de zorg. Dat is volgens de WRR noodzakelijk omdat de zorgkosten de komende decennia dreigen te exploderen en er steeds meer personeel nodig is terwijl er nú al een nijpend tekort is.\n\nVolgens de WRR komen de grenzen van het huidige beleidsmodel „steeds meer in zicht”. Het rapport belandt vrijwel zeker op de formatietafel. De politiek moet de samenleving erop gaan voorbereiden dat niet meer alle zorg kan worden aangeboden of vergoed, zegt Marianne de Visser, WRR-raadslid en emeritus hoogleraar neuromusculaire ziekten. Ze mist maatschappelijk debat over dit „ongemakkelijke” thema. „Laat de samenleving weten waarom de situatie zo urgent is en waarom wij de noodklok moeten luiden.”\n\nMoeten we van het taboe af dat er op de zorg niet mag worden bezuinigd?\n\n„Wij willen uitdrukkelijk niet spreken over bezuinigen, dat klinkt alsof er minder geld naar de zorg moet. Maar wij zeggen wel: kijk goed naar de groei van de kosten en hoe je die kunt afremmen. Als we de zorgkosten in dit tempo laten blijven toenemen, heeft dat grote gevolgen. Zoals een veel hogere staatsschuld, of dat de Nederlandse bevolking veel meer premie moet betalen. De stijgende zorgkosten gaan ook ten koste van investeringen in andere beleidsterreinen als onderwijs en armoedebestrijding die ook een belangrijke bijdrage aan de volksgezondheid kunnen leveren. De laatste twintig jaar zijn de uitgaven aan de zorg als aandeel van de overheidsuitgaven verdubbeld, terwijl die aan onderwijs gelijk zijn gebleven.”\n\nIn de coronacrisis deden artsen meer consulten digitaal. Kan dat niet flink geld gaan besparen?\n\n„Er zijn in de zorg torenhoge verwachtingen van technologie, maar het moet nog maar blijken of digitale zorg kosteneffectiever is. Voor patiënten kan beeldbellen een fantastische uitkomst zijn, maar in recent onderzoek hebben huisartsen aangegeven dat digitale consulten zeker niet minder tijd kosten. Streven naar doelmatigheid blijft belangrijk, maar het zal niet afdoende zijn.”\n\nEen ander veelgehoord idee deze coronacrisis: Nederland heeft structureel meer IC-bedden nodig. De WRR zegt: denk daar nog eens goed over na. Waarom?\n\n„Nederland heeft vóór de pandemie altijd goed gekeken naar noodzakelijke capaciteit. Als je IC-bedden leeg laat staan kost dat waanzinnig veel geld. Dus zeggen wij: kijk nou goed of je qua investeringen wel alles wil inzetten op meer IC-bedden en -verpleegkundigen. Dat gaat ook ten koste van kwetsbare sectoren in de zorg, zoals de jeugdzorg en de GGZ. Een van onze conclusies is dat daar de kwaliteit en toegankelijkheid echt onder druk staan. Dat zou in een welvarend land als Nederland eigenlijk niet mogen voorkomen.”\n\nEen ander populair idee in de politiek: verhoog de zorgsalarissen om meer personeel te trekken. Daar is de WRR ook niet voor.\n\n„Het grootste probleem in de zorg is dat mensen wel instromen, maar de zorg vaak na een of twee jaar al gedesillusioneerd verlaten. Geld speelt dan vaak geen hoofdrol, het gaat vaker over te weinig flexibiliteit in de roosters, te weinig autonomie in het werk of te weinig aandacht voor opleiding. Wij zeggen: kijk daar vooral naar. En kijk daarbij naar de salarissen van de groepen die echt achterblijven. Maar in de politiek wordt er nu in de totale breedte over gesproken. Dat kost al snel miljarden, terwijl de salarissen van bijvoorbeeld IC-verpleegkundigen in die beroepsgroep bovengemiddeld hoog zijn.”\n\nDe WRR zegt: scherpere keuzes zijn nodig. Betekent dat concreet dat niet alle behandelingen moeten worden vergoed?\n\n„Ja, wij zeggen: kijk goed naar de mechanismen in de ziekenhuiszorg. Voor medicijnen wordt vooraf beoordeeld of ze kosteneffectief zijn, maar andere behandelingen worden niet vooraf beoordeeld. Alles stroomt automatisch in het verzekerde pakket, maar er gaat bijna niks uit. De uitstroom moet veel meer aandacht krijgen. Ons voorstel is verder om [toezichthouder] het Zorginstituut vooraf te laten toetsen op kosteneffectiviteit van bijvoorbeeld medische hulpmiddelen en dure behandelingen voor een handjevol patiënten.”\n\n„Het vraagstuk van kosteneffectiviteit speelt ook in andere sectoren. In de jeugdzorg neemt de ‘lichte’ zorg sterk toe, voor kinderen met vooral opvoedkundige problemen. In de GGZ speelt hetzelfde, daar gaat het om mensen die het tijdelijk zwaar hebben in het leven. Bespreek met de samenleving of dat allemaal wel echt zorg is, of dat het in de samenleving opgelost moet worden.”\n\nZijn hogere eigen betalingen ook onvermijdelijk?\n\n„Wij denken van wel. De kosten voor de ouderenzorg stijgen steeds sneller, terwijl de eigen bijdrage die Nederlanders betalen heel laag ligt. Nu worden zowel de woon- als zorgkosten in het verpleeghuis uit de collectieve middelen betaald. Dat is waanzinnig duur, terwijl maar 6 procent van de ouderen in het verpleeghuis woont. Het zijn lastige keuzes, die de politiek ten diepste ongemakkelijk vindt. Maar dat mag geen excuus worden voor de politiek om beslissingen over de zorg te vermijden. Geen keuze maken is ook een keuze, en heeft evengoed consequenties.”\n\nNieuwsbrief\n\nNRC De Haagse Stemming\n\nVolg de formatie op de voet en word zelf een Haagse ingewijde\n\nInschrijven\n\nEen versie van\n\ndit artikel\n\nverscheen ook in\n\nNRC Handelsblad\n\nvan 15 september 2021\n\nEen versie van\n\ndit artikel\n\nverscheen ook in\n\nNRC in de ochtend\n\nvan 15 september 2021","intensity":0,"negativity":0,"cluster_id":3,"similar_texts":"text108"},{"id":"6","publisher":"NRC Handelsblad","date":"2021-09-15","url":"https://www.nrc.nl/nieuws/2021/09/14/dune-de-roman-waar-grote-filmregisseurs-zich-op-stukbijten-maar-lukt-het-denis-villeneuve-nu-toch-a4058249#20210915-79806-101","title":"‘Dune’, de roman waar grote filmregisseurs zich op stukbijten – maar lukt het Denis Villeneuve nu toch?","text":"Achtergrond | Dune Wat maakt de roman ‘Dune’ zo lastig verfilmbaar? Alejandro Jodorowsky noemde het sciencefictionepos  met zijn focus op neokoloniale exploitatie en ecologie „te heftig en bizar voor  Hollywood”. ,Twee van cinema’s grootste surrealisten, Alejandro Jodorowsky en David Lynch, beten hun tanden stuk op het visionaire sciencefictionepos Dune van Frank Herbert uit 1965. Nu mag de Canadees Denis Villeneuve het proberen.\n\nWat maakt Dune zo lastig verfilmbaar? In 1965 zag niemand iets in Frank Herberts roman, die verscheen bij een uitgever van autohandleidingen. Inmiddels zijn ruim 20 miljoen exemplaren verkocht. Dune markeerde de opkomst van ‘softe sciencefiction’, gericht op (para)psychologie, ecologie en antropologie, niet op de harde wetenschap die het genre domineerde. De fixatie op bewustzijnsverruimende drugs was helemaal de jaren zestig.\n\nDune volgt de ‘hero’s journey’ van Paul Atreides, een telg uit een machtig geslacht in een feodaal galactisch keizerrijk. Het jaar is 10191, ruimtereizen is mogelijk dankzij ‘specie’, een verslavende drug die helderziend maakt. Gemuteerde, permanent stonede navigators plannen een veilig pad tussen de sterren, hun gilde heeft een monopolie op ruimtereizen. Specie komt alleen voor op woestijnplaneet Arrakis, maar 400 meter lange zandwormen en geharde guerrillastrijders, de inheemse Fremen, bemoeilijken de winning.\n\nAls het nobele geslacht Atreides per keizerlijk decreet het bewind over Arrakis overneemt van de perverse Harkonnens, blijkt dat een valstrik: de jonge hertog Paul Atreides moet met zijn moeder de woestijn in vluchten. Daar groeit Paul uit tot Muad’Dib, charismatische leider van de Fremen, en na intens drugsgebruik tot de Mahdi, een ziener en selfmade supermens die een galactische jihad ontketent.\n\nNeokoloniale exploitatie\n\nDune was baanbrekend in zijn focus op neokoloniale exploitatie en ecologie. Schrijver Frank Herbert was gefascineerd door woestijnecologie na een bezoek aan wandelende zandduinen in Oregon en door oriëntaalse profeten die in de woestijn tot hoger inzicht komen. Lawrence of Arabia was een inspiratie, en Edward Gibbons visie op imperia die als ze te bureaucratisch, geraffineerd en ‘verwijfd’ worden ten prooi vallen aan viriele, energieke barbaren. Een jihad was in zijn ogen een ‘collectief orgasme’ waarin de genen van weke oude ordes zich mengen met die van vitale nieuwkomers. Al was Herbert sceptisch over messianisme, dat bloedvergieten en despotisme bracht. Maar dat is onvermijdelijk; Dune ademt cyclisch fatalisme.\n\nDe sfeer is die van een middeleeuwse riddersage, met adelijke dynastieën, gildes en religieuze ordes. Ook borduurt Dune voort op koloniale fantasieën over ‘witte redders’ van primitieve volken. Maar Frank Herbert benaderde die thema’s met relativerende ernst. Alles is gepland in Dune, en elk plan verbergt een dieper, duister plan.\n\nJodorowsky’s ‘Dune’\n\nEen verfilming van de cultroman kon niet uitblijven. Een Frans consortium dat in 1974 de rechten kocht, benaderde de Chileense surrealist Alejandro Jodorowsky. In Californië werkte George Lucas al aan zijn ‘Dune for dummies’, Star Wars. Ook met galactisch feodalisme, religieuze ordes, een slechte keizer en een jonge held uit de woestijn die op een mystieke queeste gaat.\n\nJodorowsky was een soort surrealistische goeroe sinds zijn geestverruimende western El Topo (1970). In Parijs verzamelde hij een groep ‘spirituele krijgers’: illustrators Chris Foss en Jean Giraud, ‘Moebius’, trucageman Dan O’Bannon, de Zwitsers ontwerper H.R. Giger, wiens ‘zieke kunst’ Jodorowsky geknipt leek voor het hof van de perverse baron Harkonnen. Terwijl ze schetsten, schreven en psychotrope drugs nuttigden, onderwierp Jodorowsky zijn 12-jarige zoon Brontis, die Paul Atreides moest spelen, twee jaar aan een spartaans regime van dagelijks zes uur vechtsport, van aikido tot schermen.\n\nDe ambities groeiden, Jodorowsky’s script ook: volgens Frank Herbert, die in Parijs poolshoogte nam, was het zo dik als een telefoonboek en goed voor zeker 14 uur film. Talloze grote namen werden benaderd: Orson Welles, Alain Delon, Gloria Swanson, Mick Jagger, Udo Kier. Salvador Dalí wilde keizer Shaddam IV spelen voor 100.000 dollar per uur. Dalí eiste dan wel een rolletje voor hijgzangeres Amanda Lear, en een scène met een brandende giraffe.\n\nIn twee jaar staken financiers 2 miljoen dollar in de preproductie – maar Hollywoodstudio’s bleken niet bereid 15 miljoen op te hoesten voor Jodorowsky’s mystieke extravaganza en het project strandde.\n\nDavid Lynch’ ‘Dune’\n\nDe filmrechten van Dune verhuisden in 1976 voor 2 miljoen dollar naar Italiaanse filmmogol Dino De Laurentiis. Toen regisseur Ridley Scott begin jaren 80 na zeven maanden afhaakte – hij zag meer in Blade Runner – introduceerde producer Raffaella De Laurentiis de excentrieke David Lynch bij haar vader Dino. De Laurentiis vond Lynch „net zo goed als Fellini”, pakte hem in, nam hem op in zijn familie.\n\nLynch raakte op zijn beurt betoverd door de exuberante De Laurentiis en diens luxueuze, smaakvolle levensstijl. Met sciencefiction had Lynch niets; onlangs had hij George Lucas afgepoeierd omdat hij geen interesse had om zijn Star Wars-film Return of the Jedi te regisseren. Maar Lynch wilde als dertiger ook wel eens geld verdienen en Paul Atreides’ ‘queeste naar verlichting’ sprak de volgeling van transcendente meditatie aan.\n\nDune werd Lynch’ enige poging tot een blockbusterfilm. Visueel maakt zijn film uit 1984 bij vlagen indruk: de elegante art deco van paleizen, de hallucinante dromen, de hysterische body horror van gemuteerde navigators en puisterige, insecten etende Harkonnens. Maar die charmes verbleken bij de knullige choreografie en trucage, terwijl het tweede, mystieke deel in de woestijn verzandt in een potpourri van actiemontage en voice-over waar geen touw aan vast valt te knopen. De grote finale – Fremen en zandwormen versus keizerlijk legioen – lijkt wel Monty Python. De verfilming van 2 uur en 17 minuten werd door de filmpers wreed gefileerd: het werd een flop.\n\n„We hebben Dune verwoest in de montage”, verzuchtte Dino De Laurentiis veel later. De opgave was onmogelijk: Frank Herberts roman trouw blijven in het bestek van één film. Ridley Scott en later Denis Villeneuve zagen het scherper: dit complexe verhaal eist zeker twee films. Het fiasco verstoorde de warme band tussen Lynch en De Laurentiis overigens niet. Hij financierde ook Lynch’ volgende, Blue Velvet (1986), een culthit.\n\nLynch leerde van Dune om nooit af te zien van zijn recht op ‘final cut’, en tevens dat zijn surrealisme zich beter leent voor het kleine en alledaagse dan voor het grandioze en exotische. De baarmoeder van producer Raffaella De Laurentiis was een onverwachts souvenir aan de film. Die stond jarenlang in een weckfles in zijn koelkast – dacht Lynch althans. Toen Raffaella direct na de opnames een hysterectomie onderging, vroeg hij haar baarmoeder. Het ziekenhuis werkte niet mee, dus stuurde Rafaella maar een varkensbaarmoeder op sterk water.\n\nLees hier de recensie van ‘Dune’ van Denis Villeneuve\n\nNul interesse\n\nNa David Lynch volgde in 2000 een goedkoop ogende, maar niet onverdienstelijke miniserie van Syfy Channel, zo populair dat een tweede serie volgde, Children of Dune. Anno 2021 lijkt Frank Herberts melange van ecologie, neokolonialisme en jihad relevanter dan ooit.\n\nDavid Lynch heeft laten weten „nul interesse” te hebben voor nog een versie van Dune: dat herinnert hem aan zijn pijnlijke falen. Alejandro Jodorowsky, 90 jaar, liet Indiewire weten wel naar de film uit te kijken. Regisseur Denis Villeneuve moet hopen dat de oude surrealist zich niet te veel vermaakt. Toen Jodorowsky vernam dat de door hem bewonderde David Lynch Dune verfilmde, bezocht hij in 1984 de bioscoop met een mix van jaloezie en anticipatie. „Daar werd ik stukje bij beetje zo blij, omdat het een kutfilm was! Niemand kan Dune verfilmen.” David Lynch faalde dankzij zijn producer, denkt Jodorowsky. Dune is te heftig en bizar voor Hollywood, dat altijd water bij de wijn zal doen. „Ik hoor dat de nieuwe regisseur een genie is. Genieën overleven niet in Hollywood.”\n\nNieuwsbrief\n\nNRC Film\n\nDe beste filmstukken, interviews en recensies van de nieuwste films\n\nInschrijven\n\nEen versie van\n\ndit artikel\n\nverscheen ook in\n\nNRC Handelsblad\n\nvan 15 september 2021\n\nEen versie van\n\ndit artikel\n\nverscheen ook in\n\nNRC in de ochtend\n\nvan 15 september 2021","intensity":0,"negativity":1,"cluster_id":21,"similar_texts":"text605"},{"id":"7","publisher":"NRC Handelsblad","date":"2021-09-15","url":"https://www.nrc.nl/nieuws/2021/09/14/petite-maman-een-vreemdeling-die-je-al-je-hele-leven-kent-a4058239#20210915-79806-206","title":"‘Petite Maman’: een vreemdeling die je al je hele leven kent","text":"Tijdreissprookje Na het grote succes van lesbisch kostuumdrama  ‘Portrait de la jeune fille en feu’ maakte Céline Sciamma met ‘Petite Maman’ een ogenschijnlijk bescheiden maar betoverende film waarin twee achtjarige meisjes herinneringen aan de toekomst delen. ,‘Geheimen zijn niet altijd dingen die we proberen te verbergen”, zegt de achtjarige Nelly tegen haar leeftijdsgenootje Marion. „Er is gewoon niemand aan wie we ze kunnen vertellen.” Het geheim tussen deze twee meisjes is groot en onuitgesproken, maar voor hen is het vanzelfsprekend. Het is ook het geheim van de plot van de nieuwe film van Céline Sciamma, die na de lesbische kostuumfilm Portrait de la jeune fille en feu met Petite Maman een ogenschijnlijk bescheidener film maakte. Twee meisjes. De een verliest haar grootmoeder en daardoor bijna haar moeder van verdriet. De ander moet een operatie ondergaan zodat ze niet net als haar moeder mank zal gaan lopen. Ze worden gespeeld door de tweelingzussen Joséphine en Gabrielle Sanz en dat is niet toevallig. Er is meer dat deze meisjes bindt dan hun leeftijd en hun moeders.\n\nVan hun geheim wordt al iets prijsgegeven in de trailer van de film, die het midden houdt tussen tijdreisfilm en sprookje. En ondertussen over grote thema’s gaat als intergenerationele overdracht en gelijkwaardigheid tussen de generaties.\n\nLees ook een interview met regisseur Céline Sciamma: ‘Herinneren is heel zintuiglijk’\n\nToch zit er ook een grote schoonheid en ontroering in de ervaring deze film onbevangen te bekijken. Te denken aan momenten in je eigen leven waarop je op een plek kwam die vreemd en bekend tegelijkertijd is. Is het een déjà-vu, een droom, een herinnering of een vooruitsnellen van de toekomst? Hoe zielroerend is het om een vreemdeling te ontmoeten van wie je tegelijkertijd het gevoel kunt hebben die persoon al je hele leven te kennen. Een alternatieve versie van jezelf. En met die vreemdeling dan een hut te bouwen in het bos.\n\nDe meisjes brengen samen een paar dagen door, en dan bewegen de kometen die hun levens zijn zich weer uit elkaar naar een ander multiversum. Petite Maman zit vol grote ideeën. Maar simpelweg in het moment van de film zijn is het grootste geschenk wat Sciamma je kan geven.\n\nSprookje\n\nPetite Maman Regie: Céline Sciamma. Met: Joséphine Sanz, Gabrielle Sanz, Nina Meurisse. In: 33 bioscopen\n\n●●●●●\n\nNieuwsbrief\n\nNRC Film\n\nDe beste filmstukken, interviews en recensies van de nieuwste films\n\nInschrijven\n\nEen versie van\n\ndit artikel\n\nverscheen ook in\n\nNRC Handelsblad\n\nvan 15 september 2021\n\nEen versie van\n\ndit artikel\n\nverscheen ook in\n\nNRC in de ochtend\n\nvan 15 september 2021","intensity":0,"negativity":0,"cluster_id":48,"similar_texts":"text453"},{"id":"8","publisher":"NRC Handelsblad","date":"2021-09-15","url":"https://www.nrc.nl/nieuws/2021/09/14/the-nighthouse-horror-met-cruciale-rol-voor-rouw-a4058236#20210915-79806-206","title":"‘The Night House’: horror met cruciale rol voor rouw","text":"Horror In ‘The Night House’ steelt een kwetsbare en strijdbare Rebecca Hall de show als de rouwende Beth. Na de zelfmoord van haar man gebeuren er vreemde dingen in het huis dat hij eigenhandig bouwde. Na de dood, is er dan iets of niets?,Horrorfilms kunnen een achtbaanrit zijn waar je schrik en plezier aan beleeft maar die je snel weer vergeet. Maar horror kan ook veel dieper graven. Zo gaat de recente griezelfilm Relic over dementie en The Dark and the Wicked over het afscheid nemen van je ouders. Filmmaker Ari Aster maakte indruk met films waarin rouwverwerking een cruciale rol speelt, reden waarom zijn Hereditary en Midsommar een diepe indruk achterlieten. Aan dat rijtje kan nu The Night House worden toegevoegd. Het is een film die nog iets anders gemeen heeft met genoemde titels: hij wordt gedragen door een uitstekende actrice. Na Florence Pugh (Midsommar) en Emily Mortimer (Relic) is het nu aan Rebecca Hall om een gelaagde rol neer te zetten.\n\nHall speelt in The Night House Beth, een docent wier man net zelfmoord pleegde. Hij deed dat op een bootje op het meer dat voor het prachtige huis ligt dat hij eigenhandig bouwde. Shots van het aangemeerde bootje openen de film, ook in de climax duikt het weer op.\n\nMeestentijds rouwt Beth, een fles cognac binnen handbereik. Maar zij is ook boos, gefrustreerd en vol schuldgevoel. Daarnaast zit zij met vragen. Want waarom pleegde hij zelfmoord? En die foto op zijn smartphone, is zij dat wel? Gaandeweg gebeuren er vreemde dingen in het geïsoleerde huis aan het meer. De nuchtere en sceptische Beth voelt een aanwezigheid.\n\nHoe het allemaal zit, wordt heel langzaam en sfeervol ontvouwd door regisseur David Bruckner. Daarbij laat hij de camera stijlvol door de vertrekken van het fraaie huis glijden. Maar het is vooral Rebecca Hall die de show steelt, beurtelings kwetsbaar en strijdbaar.\n\nDe scène waarin zij een moeder ontvangt die komt klagen over het cijfer van haar zoon is daarvoor illustratief. Eerst is ze vriendelijk, daarna doet ze assertief uit de doeken hoe haar man zich door zijn hoofd schoot. De vrouw schrikt, evenals de toeschouwer die dan pas voor het eerst hoort hoe Beths man stierf. Om haar uit het niets komende, passief-agressief gebrachte antwoord moet je onwillekeurig grinniken, hoe gruwelijk het ook is.\n\nNaast rouw draait The Night House om de vraag of er iets is na de dood. Beth, die ooit betrokken was bij een voor haar bijna dodelijk auto-ongeluk, beweert van niet. Haar overleden echtgenoot dacht daar anders over. Uiteindelijk is de afwikkeling van de plot net iets te standaard – met een voodoopop en occulte boeken – om helemaal bevredigend te zijn.\n\nHorror\n\nThe Night House Regie: David Bruckner. Met: Rebecca Hall, Sarah Goldberg, Vondie Curtis-Hall, Stacy Martin. In: 42 bioscopen\n\n●●●●●\n\nNieuwsbrief\n\nNRC Film\n\nDe beste filmstukken, interviews en recensies van de nieuwste films\n\nInschrijven\n\nEen versie van\n\ndit artikel\n\nverscheen ook in\n\nNRC Handelsblad\n\nvan 15 september 2021\n\nEen versie van\n\ndit artikel\n\nverscheen ook in\n\nNRC in de ochtend\n\nvan 15 september 2021","intensity":0,"negativity":0,"cluster_id":32,"similar_texts":"text282"},{"id":"9","publisher":"De Telegraaf","date":"2021-09-15","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/e4b8827935a67bde60a2ae17d7b5165b/web/OPS/cciobjects.json&hash=e525bce54846c2ccefb0#/pages/50-51","title":"’Haattweets’: straf geëist","text":"’Haattweets’: straf geëist\n\ndoor Silvan Schoonhoven\n\nDen Haag Justitie wil een ’duidelijk signaal’ geven aan het Haagse raadslid Arnoud van Doorn en eist daarom 120 uur taakstraf of zestig dagen hechtenis vanwege het verspreiden van haatdragende tweets over ’zionisten’. Justitie beschouwt dat als opruien tot geweld door de bekende islamitische bekeerling.\n\nIn 2018 schreef hij op Twitter: ’Vandaag in Palestina weer tientallen jonge mensen door kogels van de zionistische bezettingsmacht vermoord. Het wordt druk in het paradijs. Moge Allah de zionisten vernietigen’, voorzien van twee emoji’s van een gebalde vuist en vuur. Hij plaatste meer van dergelijke boodschappen over de vernietiging van zionisten en de vernietiging van de ’vijanden van de islam’. De Joodse organisatie CIDI deed aangifte.\n\nDe uitspraken vallen binnen de vrijheid van meningsuiting en religie, vindt Van Doorn, die fractievoorzitter is van de Partij van de Eenheid. Volgens advocaat Anis Boumanjal staat internet vol met uitroepen die veel verder gaan dan wat zijn cliënt heeft geschreven. Maar het OM spreekt van een ’kwaadaardige toonzetting’ die ’gevoelens van onrust en onveiligheid in de samenleving’ veroorzaken. „Iemand die bekendheid geniet als politicus moet zijn verantwoordelijkheid nemen. Hij heeft opgeruid tot strafbare feiten en dat gaat te ver.”\n\nDe tweets waren een emotionele reactie, zegt Van Doorn. Aanleiding waren berichten over de aanhouding van een Palestijns kind en de sloop van een Palestijns woonhuis. „Het was een smeekbede na het zien van beelden van Palestina waar veel burgerslachtoffers vallen.” Van Doorn ontkent dat hij Joden haat.","intensity":0,"negativity":1,"cluster_id":53,"similar_texts":"text535"},{"id":"10","publisher":"De Telegraaf","date":"2021-09-15","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/e4b8827935a67bde60a2ae17d7b5165b/web/OPS/cciobjects.json&hash=f69e301cf6742e671c2c#/pages/32","title":"’Hunter’ uitgejaagd na 366 doelpunten","text":"’Hunter’ uitgejaagd na 366 doelpunten\n\nEen simpel credo van Klaas-Jan Huntelaar: alle ballen tussen de palen.\n\nFOTO’S Getty Images\n\nIn zijn eerste periode bij Schalke scoort hij aan de lopende band.\n\nHuntelaar heeft ook het maagdelijk wit van Real Madrid gedragen.\n\n❮❯\n\nSchrik van strafschopgebied stopt op 38-jarige leeftijd\n\nAMSTERDAM Met Klaas-Jan Huntelaar stopt een van de beste afwerkers in de historie van het moderne Nederlandse voetbal. De doelpuntenmachine uit de Achterhoek was een ouderwetse spits, een middenvoor, die leefde in het strafschopgebied van de tegenstander en leefde van doelpunten.\n\nOfficieel heeft Huntelaar zijn afscheid nog niet aangekondigd. Hij hield zich gisteren onbereikbaar voor commentaar over het einde van zijn loopbaan nadat dat bericht doorsijpelde via het voetbalweekblad VI. In kleine kring heeft Huntelaar laten weten een punt achter zijn profcarrière te zetten.\n\nVerder spelen op 38-jarige leeftijd is uitgesloten voor de ’Hunter’. Een beslissing die Huntelaar zelf heeft genomen, want hij kon afgelopen transferperiode als transfervrije speler aan de slag bij FC Twente, NEC, Heerenveen en zijn eerste liefde De Graafschap. De laatste club bood de ex-prof ook diverse technische functies aan buiten een contract als eerste elftalspeler. Ajax’ directeur voetbalzaken Marc Overmars liet vorige week nog los dat Huntelaar altijd welkom is in Amsterdam in welke rol dan ook. Trainer Erik ten Hag liet zich in gelijke bewoordingen uit.\n\nHuntelaar gaat na een voetballeven van bijna dertig jaar eerst echter tijd vrijmaken voor zijn gezin en keert het voetbalwereld voorlopig de rug toe. In de tussentijd zal hij zijn gedachten laten gaan over wat hij verder wil, nadat hij als elfjarige bij De Graafschap binnenkwam, zes jaar later naar PSV vertrok om vervolgens na een trip langs de Europese velden 21 jaar later te eindigen met degradatie bij Schalke 04.\n\nDe Achterhoeker werd altijd geprezen om zijn nuchterheid en veel topspelers met wie hij heeft samengespeeld bewonderden hem om zijn koelbloedigheid voor het vijandelijke doel. Waar anderen hun hartslag omhoog voelden gaan, daar ging die bij Huntelaar juist omlaag. Als spits had hij trouwens een heel simpel credo: ’iedere bal op doel moet je tussen de palen schieten of koppen, want anders kon je niet scoren’. \n\nDe laatste jaren van zijn carrière kwam Huntelaar vaker dan hem lief was op de bank terecht. Na zijn terugkeer in 2017 maakte hij de nieuwe lente mee bij Ajax met de halve finale van de Champions League tegen Tottenham Hotspur als hoogtepunt. Na bijna vier jaar Ajax – 85 wedstrijden en 45 doelpunten – bezorgde hij de ploeg in zijn laatste wedstrijd tegen FC Twente de overwinning met doelpunten in de 90e en 91e minuut. Even daarna maakte hij bekend in te gaan op een aanbieding van Schalke 04 waar hij zeven geweldige jaren (2010-2017) had meegemaakt. Huntelaar wilde de Duitse grootmacht behoeden voor degradatie. Mede door blessures kwam de 76-voudig international (42 goals) slechts negen wedstrijden in actie en zijn twee doelpunten konden de Königsblauen’ niet in de Bundesliga houden.\n\nNa Ron Vlaar en Arjen Robben is Klaas-Jan Huntelaar de derde international van het bronzen WK 2014 met Louis van Gaal die het deze zomer voor gezien houdt. Voorlopig is nog niemand in Nederland in de voetsporen van de koele afmaker getreden.\n\nEen Huntelaar sluipt maar eens in de dertig jaar rond door de strafschopgebieden op jacht naar goals. Op 38-jarige leeftijd heeft Klaas-Jan zijn jachtgebied definitief verlaten.\n\nTijd voor gezin na pijnlijke degradatie met Schalke 04","intensity":0,"negativity":0,"cluster_id":14,"similar_texts":"text477"},{"id":"11","publisher":"De Telegraaf","date":"2021-09-15","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/e4b8827935a67bde60a2ae17d7b5165b/web/OPS/cciobjects.json&hash=26a908ebf512cfe89887#/pages/8","title":"’Ik wist meteen dat het foute boel was’","text":"’Ik wist meteen dat het foute boel was’\n\nDe mogelijke besmettingen vonden plaats in het ivf-centrum van het Amsterdamse VUmc. Ze kwamen aan het licht bij de dagelijkse controle.\n\nfoto ANP/HH\n\nBesmettingsgevaar voor 31 embryo’s door bacterie\n\ndoor \n\nMarouscha van de Groep\n\nAmsterdam In het VUmc zijn embryo’s van 31 vrouwen mogelijk besmet met een bacterie die hersenvliesontsteking kan veroorzaken. Lieke en Bo (echte namen zijn bekend bij de redactie) vallen in de groep van zestien waarbij de embryo’s ook zijn teruggeplaatst. „Ik word normaal nooit gebeld in het weekend, dus wist meteen dat het foute boel was”, stelt Lieke.\n\n„We zijn verdrietig en aangeslagen dat dit ondanks alle protocollen en zorgvuldigheid heeft kunnen gebeuren”, meent Marieke Verhoeven, hoofd van het ivf-centrum van Amsterdam UMC. Alle wensouders zijn inmiddels op de hoogte gesteld door het ziekenhuis waar zij onder behandeling zijn. \n\n„Een van hen dacht in eerste instantie dat we het embryo verwisseld hadden, maar iedereen reageerde er eigenlijk goed op”, vertelt Verhoeven. \n\n„Maar ik kan me voorstellen dat er wel zorgen zijn. Dat kan ook komen nádat je de telefoon neerlegt”, vult Christianne de Groot, afdelingshoofd verloskunde en gynaecologie aan. „We hebben daarom de boodschap meegegeven dat ze altijd contact met ons kunnen opnemen.”\n\n„Ik denk niet dat ik een heel leuke zwangerschap tegemoet ga als ik me nog achtenhalve maand af moet vragen of ik wel een gezond kindje op de wereld ga zetten”, verzucht Bo. Van haar ziekenhuis stelt ze ’een heel vaag verhaal’ te hebben gekregen over een mogelijke bacterie in het laboratorium. \n\n„Ik had zoiets van: oké, maar moet ik me dan zorgen maken? Dat wisten ze nog niet, maar de gynaecoloog die mij belde klonk wel heel ernstig”, vertelt ze.\n\nDe mogelijke besmettingen vonden afgelopen weekend plaats in het ivf-centrum van Amsterdam UMC, locatie VUmc. Ze kwamen aan het licht bij de dagelijkse controle van het kweekmedium die in het laboratorium gebruikt wordt. \n\n„Daarin vonden we de bacterie Sphingomonas koreensis”, vertelt een persvoorlichtster van het ziekenhuis. Van deze bacterie is bekend dat het bij volwassenen met een verzwakt immuunsysteem weleens meningitis (hersenvliesontsteking) kan veroorzaken. \n\nGevolgen\n\n„Dat geldt voor deze vrouwen niet. Er zijn ook nog geen aanwijzingen dat de bacterie schadelijke gevolgen heeft voor het embryo. In dit stadium van ontwikkeling zijn er namelijk nog geen hersencellen te vinden en kan er dus ook geen hersenvliesontsteking ontstaan.”\n\nHet ziekenhuis is aan het onderzoeken wat de bron van de bacterie is en hoeveel embryo’s precies besmet zijn. „Embryo’s die al geplaatst zijn kunnen we niet actief meer controleren. De druppels die over waren in de kweekbakjes zijn onder de microscoop gehouden en worden – ook als we geen bacterie zagen – voor de zekerheid op kweek gezet.”\n\nVoor Lieke en de andere vrouwen is het dan ook een heel onzekere tijd. „Wat als je embryo besmet is en je blijkt inderdaad zwanger? Je hebt dan al zoveel moeite moeten doen om überhaupt zwanger te worden, maar wil ook geen kindje op de wereld zetten met een slechte levensverwachting”, stelt ze. \n\nUitgesteld\n\nHet VUmc verwacht in de komende een à twee weken de resultaten te hebben van het onderzoek. Tot die tijd worden alle ivf-gerelateerde behandelingen in het ziekenhuis uitgesteld.\n\n„Ik weet hoe hard ze in het ziekenhuis hun best doen om vrouwen die eigenlijk opgegeven zijn alsnog zwanger te krijgen”, stelt Lieke. „Er is altijd kans dat er iets misgaat. Maar die kans is zo klein dat je eigenlijk denkt: mij gebeurt dat niet. Het is gewoon pure pech, het had net zo goed mijn buurvrouw kunnen zijn die dit overkomt.”\n\n’We zijn verdrietig en aangeslagen’","intensity":0,"negativity":1,"cluster_id":46,"similar_texts":"text447"},{"id":"12","publisher":"De Telegraaf","date":"2021-09-16","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/547947934dd36ea4d0fb5c0c134c2413/web/OPS/cciobjects.json&hash=4074447aaeebbf48603b#/pages/44","title":"’kunstdeal zuidas deugt’","text":"’kunstdeal zuidas deugt’\n\nPvdD hekelt gebrek aan transparantie en is verbaasd over ’kritiekloze opstelling’ coalitiepartijen\n\ndoor Daniel van Dam\n\nAmsterdam Er zijn geen integriteitsregels overtreden rond de vastgoeddeal voor een nieuw te realiseren kunstmuseum aan de Zuidas. Dat zei wethouder Everhardt woensdag tijdens de raadsvergadering.\n\nGemeenteraadsleden wilden opheldering omdat de initiatiefnemer van de kunstinstelling de afgelopen jaren bijna een kwart miljoen euro aan D66 doneerde. Begin 2019 trok hij bij de gemeente aan de bel. Onder meer voormalig D66-wethouder Udo Kock en D66-wethouder Everhardt hielden zich met het dossier bezig. Initiatiefnemer Rob Defares ziet graag dat de gemeente het gebouw tegen een gunstige prijs van het Rijksvastgoedbedrijf opkoopt en verhuurt aan zijn kunststichting. \n\nIntegriteitshoogleraar Rob van Eijberen vond dat de betrokkenheid van de D66 wethouders ’op zijn minst de schijn van belangenverstrengeling had’. Maar daarvan is absoluut geen sprake, stelde wethouder Everhardt.\n\nDe bestuurder wist pas vorige week dat Defares grote sommen geld doneerde aan D66. Bovendien zijn de integriteitsregels die zelf door de raad zijn opgesteld, getoetst en bleek alles in orde, hield Everhardt de raadsleden voor. \n\nWil van Soest van de Partij voor de Ouderen vond dat het ’zaakje stinkt’ en kwam met een motie op te proppen om de Rekenkamer onderzoek te laten doen naar mogelijke belangenverstrengeling. Burgemeester Femke Halsema ontraadde de motie. Daarvoor zijn vermoedens van een integriteitsschending nodig, stelde zij. Dat Halsema adviseerde, is opmerkelijk. Volgens Everhardt was de burgemeester ook bij de zaak betrokken. Ze voerde zelf gesprekken met Defares. Halsema vond het ook niet noodzakelijk om Everhardt van het dossier te halen, om de schijn van belangenverstrengeling te voorkomen, zoals CDA-raadslid Boomsma opperde. Gemeenteraadslid Jennifer Bloemberg-Issa van de Partij voor de Dieren hekelde tijdens het debat het gebrek aan transparantie. \n\nDe mogelijke deal met Defares kwam vorige week als een konijn uit de hoge hoed. „Ik ben verbaasd dat de coalitiepartijen kritiekloos waren en geen vragen stelden bij dit lelijke proces. Wij hadden zelf graag een integriteitsonderzoek gezien en daarnaast had de raad eerder betrokken moeten worden in het proces. Als het college op deze manier met de raad omgaat, worden raadsleden belemmerd in het uitoefenen van hun controlerende taak”, aldus Bloemberg-Issa.\n\nBuitenspel\n\n„Deze D66-wethouder heeft de schimmige deal onderhands met een partijdonateur geregeld en de gemeenteraad daarbij twee jaar lang buitenspel gezet”, zegt Wil van Soest van de Partij voor de Ouderen. „Ik voel me als volksvertegenwoordiger echt geschoffeerd dat dit nota bene gedekt wordt door de burgemeester. Wij gaan melding maken van de schijn van belangenverstrengeling en willen dat Bureau Integriteit dit onderzoekt. De onderste steen moet boven komen.”\n\nEen meerderheid in de raad ging woensdagavond uiteindelijk akkoord met aankoop van het pand aan de Parnassusweg. Onder meer met steun van de VVD en het CDA. Ook de SP gaf goedkeuring.\n\n’De onderste steen moet boven komen’","intensity":0,"negativity":0,"cluster_id":16,"similar_texts":"text208"},{"id":"13","publisher":"De Telegraaf","date":"2021-09-16","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/547947934dd36ea4d0fb5c0c134c2413/web/OPS/cciobjects.json&hash=aac1003cceb0f1e1d585#/pages/6","title":"’Woke heeft plaat voor kop’","text":"’Woke heeft plaat voor kop’\n\nFoto René Bouwman\n\nWIERD DUK W.DUK@TELEGRAAF.NL\n\nMet zijn toenmalige multi-etnische band Urban Dance Squad groeide ’Rudeboy’ (rechts) in de jaren 90 uit tot een internationaal fenomeen. \n\nFoto \n\nGetty Images\n\n❮❯\n\nAls furieuze rapper in crossoverband Urban Dance Squad werd Patrick ’Rudeboy’ Tilon een muzikaal icoon voor zwarte én blanke fans. Met gemengde gevoelens kijkt hij naar de toenemende segregatie. „Iemand afrekenen op huidskleur is een idiote vorm van fascisme.”\n\n’Ik heb me nog nooit zo vervreemd gevoeld als nu”, zegt Patrick ’Rudeboy’ Tilon (57). „Ik voel mij met veel mensen niet verwant. Die woke-parade trekt aan me voorbij en ik kijk ernaar, als een toeschouwer.”\n\nTilon, met Surinaamse wortels, is een levende legende uit de Nederlandse rap- en hiphopscene. Met zijn toenmalige multi-etnische band Urban Dance Squad (UDS) groeide Rudeboy, zoals de rapper zich noemt, in de jaren 90 uit tot een internationaal fenomeen. UDS speelde op alle grote festivals, de band won een Edison en het debuutalbum Mental floss for the globe werd in 2008 door muziekcritici uitgeroepen tot ’beste Nederpopalbum aller tijden’. \n\nJay Leno\n\nDe furieuze crossover van rap en gitaarrock sloeg aan tot in de Verenigde Staten, waar UDS onder meer optrad in The tonight show van Jay Leno en vriendschap sloot met groten uit het genre als Public Enemy en Living Colour. „De band was een statement”, zegt Tilon terugkijkend. „Twee blanke jongens, een Indo, twee zwarte muzikanten.”\n\nNiet dat de leden zich destijds nou zo bewust waren van hun huidskleur, zegt de Amsterdamse muzikant. „Het ging bij ons vooral om de karakters.” De huidige obsessie met ’zwart’ en ’wit’, die met name de Amerikaanse samenleving splijt en ook in Nederland voor felle discussies zorgt, had je destijds volgens hem niet. \n\n„Dat veroordelende – blanke mensen in een hoek duwen omdat zij door hun geboorte medeschuldig zouden zijn aan historische misstanden als de slavernij – vind ik zo kwalijk. Wij kwamen bij elkaar omdat we muzikale voorkeuren deelden: ik luisterde naar punkrock, naar bands als The Clash en herkende in punk dezelfde maatschappelijke betrokkenheid als in hiphop: de rebellie, het afzetten tegen de gevestigde orde, wijzen op armoede en achterstelling.”\n\nDe rapper, die in de catering werkt en muzikaal nog altijd actief is, kijkt met zorg naar de huidige polarisatie tussen bevolkingsgroepen. Tilon vindt het tijd om zich uit te spreken tegen woke en critical race theory, de ideologie die mensen indeelt in (blanke) ’daders’ en (meest gekleurde) ’slachtoffers’. „Mijn zwarte Amerikaanse moeder en een zuster wonen in de Verenigde Staten, bij New York. Mijn zus is getrouwd met Joe Furst, een blanke man die ze nog kent uit haar jeugd. Hij is gewoon familie. Denk je dat zij elkaars huidskleur bespreken? Je kunt niet mensen bij een bepaalde groep indelen alleen op basis van hun kleur.”\n\nDie observatie is wellicht opmerkelijk voor een artiest die bevriend raakte met Chuck D, voorman van de activistische en invloedrijke hiphopgroep Public Enemy. Met songs als Fight the power mixte voorman Chuck D destijds al rap met politiek in een poging om zwarte jongeren te mobiliseren. „Maar hij kaartte ook de onverschilligheid aan in de eigen gemeenschap en het gebrek aan het nemen van verantwoordelijkheid”, zegt Tilon, die regelmatig overschakelt op Engels om zijn woorden kracht bij te zetten. „Dat is het verschil met woke, die zijn vergeten dat ze niet volmaakt zijn. Woke kijkt nooit in de spiegel.”\n\nUrban Dance Squad trad destijds als eerste Europese band toe tot de Black Rock Coalition, een collectief van muzikanten die de grenzen in de muziekindustrie tussen ’zwarte’ en ’blanke’ muziek wilden doorbreken. UDS was van die mentaliteit een goed voorbeeld, want de band – die andere groepen zou inspireren – was internationaal een pionier in het combineren van overstuurde rockgitaren met een draaitafel, raps en harde beats. Maar toen het Racism beat it-festival hen vroeg, sloegen Tilon en zijn medemuzikanten dat verzoek af. „Wij hoefden daar niet te staan, want we zetten ons alleen al door de samenstelling van de band in voor universele waarden.”\n\nUDS viel uit elkaar. Rudeboy vormde als Junkie XL nog een succesvol duo met dj, (film)componist en producer Tom Holkenborg. Zijn ervaringen schrijft hij dezer dagen op in wat moet uitmonden in een boek. \n\n’Geluk gehad’\n\nOuder en wijzer? „Mijn generatie, geboren in de jaren 60, heeft geluk gehad. We leven nu in een tijd waarin elke nuance is verdwenen. Wat ik woke wil uitleggen is: jullie verhaal klopt niet. De tweede vrouw van mijn zwarte vader is blank, zij kregen halfbloedkinderen. Is dat verkeerd? Of neem het geval van die Nederlandse dichter (Marieke Lucas Rijneveld, red.), die werd gecanceld omdat een blanke niet een gedicht van Amanda Gorman, een zwarte Amerikaanse vrouw, zou kunnen vertalen. Geweigerd om haar huidskleur. Dat is een idiote vorm van fascisme, vind ik. Maar als ik dit zeg, krijg ik kritiek uit de linkse punkbeweging en uit de zwarte gemeenschap. Dan antwoord ik: I couldn’t care less. Ik vind: die hebben een plaat voor hun kop.”\n\nDe omzichtigheid waarmee ’mensen van kleur’ vaak worden behandeld, in de politiek en door de media, ergert Tilon. „Akwasi riep op de Dam dat hij Zwarte Piet wilde schoppen en stal de laptop van een journalist omdat een opname hem niet aanstond. En hem wordt de hand boven het hoofd gehouden! Mensen zijn zo bang om voor racist te worden uitgemaakt. Kijk, ik ben een brisante man en niet altijd een lieverdje. Ik heb me ook weleens laten gaan, ik heet niet voor niks Rudeboy, hè. Maar tot het niveau van Akwasi ben ik nooit afgedaald. Ik zou graag door Akwasi zijn geïnspireerd. Maar nu is hij in mijn ogen gewoon een bad motherfucker.”\n\nTilon vindt Tweede Kamerlid Sylvana Simons (Bij1) ’een topper’. Maar haar campagne tegen Zwarte Piet steunt hij niet. „Zwarte Piet is niets anders dan een vriendelijke kindervriend en helper van de Sint. Ieder kind dat Sinterklaas viert, wil Zwarte Piet zijn. Hoe zou dat nou komen? Omdat hij cool is.” \n\nHoe kan het zijn dat er zo’n grote afstand bestaat tussen wat woke-activisten beweren en wat de meeste mensen – in het geval van Zwarte Piet ook veel gekleurde kinderen – ervaren? Hij vraagt het zich af. Dan, hoofdschuddend: „Hoe ik er ook naar kijk: het klopt niet.”\n\n’Obsessie met ’zwart’ en ’wit’ had je destijds niet’","intensity":0,"negativity":0,"cluster_id":7,"similar_texts":"text126"},{"id":"14","publisher":"De Telegraaf","date":"2021-09-16","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/547947934dd36ea4d0fb5c0c134c2413/web/OPS/cciobjects.json&hash=8b09b995ac71c12fba2f#/pages/1","title":"’Woke kijkt nooit in de spiegel’","text":"’Woke kijkt nooit in de spiegel’\n\n„Mensen zijn zo bang om voor racist te worden uitgemaakt.” Patrick ’Rudeboy’ Tilon, icoon in de Nederlandse rap- en hiphopscene, voelt zich vervreemd bij het aanschouwen van de hedendaagse woke-parade. Als voorman van de legendarische multi-etnische crossoverband Urban Dance Squad groeide hij in de jaren 90 uit tot een internationaal fenomeen. „De band was een statement”, zegt Tilon terugkijkend. „Twee blanke jongens, een Indo, twee zwarte muzikanten.” De huidige obsessie met ’zwart’ en ’wit’ had je destijds volgens hem niet. „Dat veroordelende – blanke mensen in een hoek duwen omdat zij door hun geboorte medeschuldig zouden zijn aan historische misstanden als de slavernij – vind ik zo kwalijk. Woke is vergeten dat ze niet volmaakt zijn. Woke kijkt nooit in de spiegel.”\n\nFoto René Bouwman\n\nHiphop-legende Rudeboy: nooit zo vervreemdgevoeld als nu\n\nPlaat voor de kop\n\nPagina T7","intensity":0,"negativity":1,"cluster_id":7,"similar_texts":"text130"},{"id":"15","publisher":"De Telegraaf","date":"2021-09-15","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/e4b8827935a67bde60a2ae17d7b5165b/web/OPS/cciobjects.json&hash=86dc56940a26bd738c28#/pages/24-25","title":"5 Vragen DSM komend jaar voedingsbedrijf","text":"5 Vragen DSM komend jaar voedingsbedrijf\n\nHet pand in Maastricht dat DSM vanaf 2023 betrekt als hoofdkantoor.\n\nFoto\n\nMarcel\n\nvan Hoorn\n\nDSM gaat zijn materialentak afsplitsen en zich volledig toeleggen op gezondheid, voeding en bioscience. De nieuwe organisatie moet er op 1 januari 2022 staan.\n\n1 Hoe gaat die nieuwe organisatie eruit zien?\n\nEr komen drie divisies. De divisie Food & Beverage met een verwachte omzet van €1 miljard richt zich op smaak, textuur en gezondheid zoals calorievrije zoetstoffen en plantaardige eiwitalternatieven. Het onderdeel Health, Nutrition & Care moet met voeding voor zwangerschap, pasgeborenen en met onder meer vitaminesupplementen een omzet van €2,5 miljard realiseren en Animal Nutrition & Health moet met voedingssupplementen voor dieren als een methaanremmer voor koeien €3 miljard omzetten. De materialentak gaat als zelfstandig bedrijf verder.\n\n2 Wat betekent dit voor de materialendivisie en de mensen?\n\nVoor de materialendivisie zal een goede koper gezocht worden, garandeerden de co-ceo’s Geraldine Mahtchett en Dimitri de Vreeze. De vakbonden maken zich vooralsnog geen zorgen. CNV benadrukt dat de materialentak erg sterk is. Met speciale stoffen voor onder meer de auto-industrie, elektronische en medische apparatuur en vezels voor beschermende kleding bevindt DSM zich in een hoog segment en volgens DSM zijn er dan ook meerdere geïnteresseerden en zal het volgens De Vreeze geen jaren duren voor er een nieuwe eigenaar is gevonden.\n\n3 Is de strategiewijziging een grote verrassing?\n\nNee, maar de snelheid wel. Al langer legde DSM zich toe op de voedingstak en deed het concern geen uitbreidingsinvesteringen in de materialendivisie. Analisten en aandeelhouders weten het in ieder geval te waarderen. Het aandeel wist op de beurs fors te winnen en sloot op €184,95 (+4,5%). \n\n4 Waarom doet DSM dit?\n\n„Die versnelling is nodig omdat we in een enorme omslag zitten van het voedselsysteem, gedreven door de klimaatverandering en klimaatdoelstellingen uit Brussel”, legt De Vreeze uit. DSM wil leidend zijn in de omslag van dierlijke naar plantaardige eiwitten en de emissiereductie van de veeteelt. Het verzelfstandigen en verkopen van de materialentak brengt bij DSM geld in het laatje dat hard nodig is om te investeren in de voedingstak. DSM wil namelijk het meest innovatieve bedrijf op dit gebied worden.\n\n5 Is er een relatie met de verhuizing van het hoofdkantoor van Heerlen naar Maastricht?\n\nNee, maar het nieuwe hoofdkantoor in Maastricht past wel beter bij het imago dat DSM wil uitstralen: geen chemiebedrijf, maar een duurzame, kennisintensief voedingsbedrijf.\n\nGert van Harskamp","intensity":0,"negativity":0,"cluster_id":19,"similar_texts":"text222"},{"id":"16","publisher":"Algemeen Dagblad","date":"2021-09-15","url":"https://krant.ad.nl/titles/algemeendagblad/7908/publications/26147/articles/1445950/35/4","title":"ADO: weer puntenaftrek","text":"ADO Den Haag krijgt opnieuw drie punten in mindering. Dat heeft de licentiecommissie van de KNVB besloten. Vanwege de vertrouwelijkheid van de maatregel geeft de commissie geen toelichting op het besluit. Het ligt zeer voor de hand dat het te maken heeft met de financiële problemen van de club. ADO heeft beroep aangetekend.  \n  \nADO raakte vorige maand ook al drie punten kwijt, omdat het niet voldeed aan de begrotingsregels. De beroepszitting in die zaak dient deze week. De tweede termijn waarbinnen ADO een garantstelling van 5 miljoen euro moest hebben ingediend bij de KNVB, verliep eind vorige week. Als de club half oktober geen sluitende begroting heeft, verliest ADO de proflicentie. De licentiecommissie benadrukt dat 'een licentie kan komen te vervallen of een BVO worden ontnomen als zij bij herhaling niet voldoet aan de geldende licentie-eisen'.","intensity":0,"negativity":0,"cluster_id":43,"similar_texts":"text688"},{"id":"17","publisher":"NRC Handelsblad","date":"2021-09-15","url":"https://www.nrc.nl/nieuws/2021/09/14/advies-derde-prik-voor-meeste-mensen-voorlopig-niet-nodig-a4058257#20210915-79806-104","title":"Advies: derde prik voor meeste mensen voorlopig niet nodig","text":"Vaccinatie Geef alleen een derde prik aan mensen met immuniteitsproblemen, adviseert de Gezondheidsraad. Voor de rest van de bevolking beschermen de vaccins nog genoeg.,In Israël kan iedereen een derde coronavaccinatie krijgen, in Duitsland, Frankrijk en Verenigde Koninkrijk oudere mensen. Maar in Nederland is dat niet nodig, stelde de Gezondheidsraad dinsdag in een advies aan het kabinet. Alleen bij mensen met een ernstig gecompromitteerd immuunsysteem die daardoor geen immuniteit opbouwen na vaccinatie, heeft een derde prik wel een doorslaggevend effect, stelt de Raad. Het gaat dan bijvoorbeeld om transplantatiepatiënten, die na twee prikken nog nauwelijks reageren op het vaccin maar bij een derde dosis wel een goede immuunrespons hebben. Dit is ook in lijn met wat verschillende EU-landen doen.Voor de rest van de bevolking is een extra prik niet nodig. Nóg niet, want de Gezondheidsraad verwacht dat in de toekomst andere groepen zoals ouderen wel een derde prik nodig hebben.Bescherming tegen ziekenhuisopname blijft na twee prikken hoogDat andere landen al met een extra booster zijn begonnen, heeft te maken met gegevens uit Israël die suggereren dat de werking van het vaccin naar verloop van tijd afneemt. Het zijn, stelt de Gezondheidsraad, de enige aanwijzingen en dat is te weinig om ook in Nederland mensen een derde prik te geven. Uit dat onderzoek blijkt bovendien dat de bescherming tegen ernstige ziekte en ziekenhuisopname vrijwel onveranderd hoog is, boven de 85 procent. Dat is het belangrijkste voor het doel van het kabinet, dat neerkomt op het ontlasten van de zorg en niet op het voorkomen van besmettingen.Sterker, een besmetting met milde gevolgen heeft juist een positief effect, want die geven de opgebouwde immuniteit een update, stelt de Raad. Zo’n 90 procent van de covid-patiënten die in het ziekenhuis zijn opgenomen, zo bleek laatst uit onderzoek van het RIVM, is nog ongevaccineerd.\n\nLees ook: Honderdduizenden mensen in Nederland zijn niet beschermd door de corona-vaccins. Eén van henvraagt om empathie én een derde prik\n\nDe Gezondheidsraad houdt er wel rekening mee dat de opgebouwde immuniteit na verloop van tijd toch te ver afneemt – een bekend fenomeen bij vaccinaties. Dan kunnen met name kwetsbare groepen toch weer in het ziekenhuis belanden. Het is dus goed mogelijk dat na een tijdje kwetsbare groepen, zoals ouderen, toch een extra prik nodig hebben.Derde prik uitstellen heeft ook een voordeelOok een nieuwe variant die sneller door de opgebouwde bescherming van vaccinaties heen breekt, zou een aanleiding kunnen zijn om toch een derde prik te zetten. Nog niet direct beginnen met een extra prik heeft daarom een voordeel: de vaccins kunnen in de tussentijd worden aangepast aan de laatste varianten. Dat is nu nog niet het geval. De Gezondheidsraad adviseert daarom goed in de gaten te houden of gevaccineerden sneller in het ziekenhuis belanden: als dat zo is, moet er snel een nieuwe vaccinatiecampagne worden opgezet voor bijvoorbeeld zestigplussers, die de meeste kans lopen om na infectie in het ziekenhuis te worden opgenomen.\n\nLees ook: Hoe het kabinet met de invoering van coronatoegangsbewijzen de vaccinatiegraad wil verhogen\n\nTot die tijd moet het kabinet de aandacht richten op het ophogen van de vaccinatiegraad van de eerste twee prikken, stelt de Gezondheidsraad. Dat is een effectiever manier om het aantal ziekenhuisopnames te drukken dan mensen nu al een derde prik te geven.De afgelopen weken blijft de vaccinatiegraad hangen: inmiddels heeft zo’n 86 procent van de volwassen bevolking een eerste prik gehad, maar daar komt wekelijks nog maar 0,2 à 0,3 procent bij. Het kabinet heeft zich inmiddels tot doel gesteld tot een vaccinatiegraad te komen van boven de 90 procent.\n\nNieuwsbrief\n\nNRC Vandaag\n\nElke ochtend een overzicht van onze beste stukken en al het belangrijke andere nieuws\n\nInschrijven\n\nEen versie van\n\ndit artikel\n\nverscheen ook in\n\nNRC Handelsblad\n\nvan 15 september 2021\n\nEen versie van\n\ndit artikel\n\nverscheen ook in\n\nNRC in de ochtend\n\nvan 15 september 2021","intensity":0,"negativity":0,"cluster_id":51,"similar_texts":"text507"},{"id":"18","publisher":"Algemeen Dagblad","date":"2021-09-16","url":"https://krant.ad.nl/titles/algemeendagblad/7908/publications/26166/articles/1446677/19/2","title":"AEX-index voor het eerst boven 800-puntengrens","text":"De Amsterdam-se AEX-index is gisterochtend voor het eerst boven de 800-puntengrens gestegen.  \n  \nEind maart wist de hoofdindex op het Damrak al het 21 jaar oude record van iets meer dan 700 punten uit de boeken te schrijven. Dat record stamde uit de tijd van de internethausse.  \n  \nVlak na de corona-uitbraak in maart 2020 zakte de AEX naar 431 punten, maar nu wordt record na record geboekt. De AEX begon 2021 op 624,61 punten en staat daarmee voor dit jaar al 28 procent in de plus.  \n  \nDe aandelenkoersen maken de laatste jaren een vlucht door de lage rente en de steunoperaties van centrale banken. Die pompen vanwege de coronacrisis honderden miljarden extra in de economie, zodat er genoeg geld in omloop blijft. Investeerders zien de aandelenbeurzen als een plek waar hun geld meer waard kan worden.  \n  \nAlle grote Europese en Amerikaanse aandelenindexen staan op recordstanden. Opvallend is dat het Damrak het extra goed doet vergeleken met de buurlanden. Vooral grote technologieconcerns als ASML, ASMI en Adyen stuwen de koersen op.","intensity":0,"negativity":0,"cluster_id":49,"similar_texts":"text821"},{"id":"19","publisher":"De Telegraaf","date":"2021-09-15","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/e4b8827935a67bde60a2ae17d7b5165b/web/OPS/cciobjects.json&hash=c7570a56e54ef95a8c0f#/pages/34","title":"Afscheid in mineur dreigt voor Van der Breggen","text":"Afscheid in mineur dreigt voor Van der Breggen\n\nDe pijp is leeg bij Anna van der Breggen. \n\nAMSTERDAM Het afscheidsjaar van Anna van der Breggen dreigt in mineur te eindigen. De 31-jarige renster van SD Worx heeft in overleg met haar ploeg besloten dat ze haar wereldtitel op de tijdrit niet verdedigt. „Uit bloedonderzoek is gebleken dat ze niet de waardes heeft om op topniveau te presteren”, laat ploegleider Danny Stam weten. „Anna is wel weer aan het trainen. We gaan kijken hoe dat gaat en aan de hand daarvan beslissen we of ze wél de wegrace (25 september, red.) kan rijden. Ze staat ook nog ingeschreven voor de tijdrit, dus van die plaats kan ze altijd gebruik maken, al acht ik die kans klein. Dit laatste jaar heeft veel gevraagd van Anna, het emmertje is gewoon vol.”\n\nVan der Breggen heeft haar twee regenboogtruien, die ze vorig jaar in de tijd- en wegrit tijdens de WK in Imola veroverde, op een geweldige manier getoond.\n\nZe boekte daarna tien overwinningen, onder meer in de Giro Donne en de Waalse Pijl. Tevens behaalde Van der Breggen nog brons op de olympische tijdrit, waarna de pijp leeg was. Stam: „Je hoopt voor Anna dat het anders loopt, maar dat heb je niet in de hand. We kunnen gelukkig wel stellen dat haar afscheidstournee nu al heel erg mooi is.”","intensity":0,"negativity":0,"cluster_id":54,"similar_texts":"text46"},{"id":"20","publisher":"De Telegraaf","date":"2021-09-15","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/e4b8827935a67bde60a2ae17d7b5165b/web/OPS/cciobjects.json&hash=90ab2617bf650ab93556#/pages/1","title":"Alarm na beklimming nieuw Kamergebouw","text":"Alarm na beklimming nieuw Kamergebouw\n\nHoewel de politie een einde maakte aan het dakprotest van Greenpeace op het tijdelijke Tweede Kamergebouw, gingen dinsdag alle alarmbellen af over de veiligheid van de parlementariërs. „Als er Greenpeace-activisten het dak op kunnen klimmen, kunnen terroristen dat ook”, stelt PVV’er Martin Bosma. Kamervoorzitter Vera Bergkamp wil een ’stevige evaluatie met de politie en gemeente’. \n\nfoto ANP/HH\n\nVeiligheid Pagina T4","intensity":0,"negativity":0,"cluster_id":13,"similar_texts":"text19"},{"id":"21","publisher":"De Volkskrant","date":"2021-09-16","url":"https://krant.volkskrant.nl/titles/volkskrant/7929/publications/1361/articles/1446673/25/2","title":"Amerikaanse voetbalbond gaat vrouwen evenveel betalen als mannen","text":"VoetbalDe Amerikaanse voetbalbond heeft de mannen en vrouwen van de nationale ploeg gelijke contractvoorstellen gedaan. Het is de bedoeling beide partijen samen te brengen onder één arbeidsovereenkomst. 'US Soccer is er van overtuigd dat één loonstructuur de beste manier is voor de toekomst van de sport in de Verenigde Staten', meldde de bond in een verklaring. Tevens wil de bond pogingen ondernemen om het prijzengeld tijdens WK's gelijk te trekken. Tijdens het WK van 2019 voor vrouwen verdeelden de landen ruim 25 miljoen euro, de mannen namen een jaar eerder nog ruim 338 miljoen euro aan prijzengeld in ontvangst. De huidige arbeidsovereenkomsten van de nationale ploegen lopen eind dit jaar af en de onderhandelingen zijn momenteel gaande. De Amerikaanse voetbalster Megan Rapinoe voert al jarenlang een strijd voor gelijke betaling voor mannen en vrouwen. 'Ik word niet gerespecteerd en genegeerd omdat ik een vrouw ben', zei Rapinoe eerder dit jaar. 'En mij is verteld dat ik niet meer verdien omdat ik een vrouw ben. Voor iedere trofee die we winnen, en dat zijn er veel, voor iedere zege, voor iedere wedstrijd, krijgen wij minder.'  \n  \nRapinoe werd in 2015 en 2019 wereldkampioen met de vrouwenploeg van de Verenigde Staten.","intensity":0,"negativity":0,"cluster_id":42,"similar_texts":"text350"},{"id":"22","publisher":"Trouw","date":"2021-09-15","url":"https://krant.trouw.nl/titles/trouw/8321/publications/1355/articles/1445949/19/5","title":"Anna van der Breggen verdedigt haar wereldtitel niet","text":"Anna van der Breggen zal op de WK wielrennen in België haar wereldtitel tijdrijden niet verdedigen. Ze worstelt al enige tijd met haar vorm en meldde zich vorige week ook af voor de EK. \"Ik had gewoon niet de kracht om te volgen als er hard gekoerst werd\", zei Van der Breggen al na een teleurstellend optreden in de Challenge by La Vuelta. De tijdrit is maandag. Dan zal erruim 30 kilometer worden gefietst van Knokke-Heist naar Brugge.","intensity":0,"negativity":0,"cluster_id":2,"similar_texts":"text102"},{"id":"23","publisher":"De Volkskrant","date":"2021-09-15","url":"https://krant.volkskrant.nl/titles/volkskrant/7929/publications/1360/articles/1445943/24/5","title":"Anna van der Breggen verdedigt WK-tijdrittitel niet, coach kan geen vervangster oproepen","text":"Anna van der Breggen gaat op de WK wielrennen in België haar wereldtitel tijdrijden niet verdedigen. De 31-jarige Van der Breggen worstelt al enige tijd met haar vorm en meldde zich vorige week ook af voor de EK. 'Ik had in Spanje gewoon niet de kracht om te volgen wanneer er hard gekoerst werd', zei Van der Breggen onlangs na een teleurstellend optreden in de Challenge by La Vuelta. 'Mentaal heb ik nog veel zin om een goed najaar te rijden. Ik heb in Spanje ook mijn best gedaan om er iets van te maken, maar fysiek kwam ik totaal niet aan mijn normale niveau.' Vorige week zei Van der Breggen niet te snappen waar haar vormdip vandaan komt. 'Ik heb geen idee waarom ik momenteel niet mijn niveau haal. We zullen de komende dagen diverse onderzoeken doen.' Van der Breggen pakte vorig jaar in Imola de wereldtitel tijdrijden en de mondiale titel op de wegwedstrijd. Omdat Van der Breggen als titelverdedigster een eigen startplek had voor de tijdrit, kan bondscoach Loes Gunnewijk geen vervangster oproepen.","intensity":0,"negativity":0,"cluster_id":2,"similar_texts":"text687"},{"id":"24","publisher":"De Volkskrant","date":"2021-09-15","url":"https://krant.volkskrant.nl/titles/volkskrant/7929/publications/1360/articles/1445943/24/3","title":"Barcelona verliest kansloos van Bayern München in Camp Nou bij debuut van Luuk de Jong","text":"Champions LeagueBayern München heeft FC Barcelona in de Champions League opnieuw te kijk gezet. De Duitse ploeg was in Camp Nou de ploeg van trainer Ronald Koeman weer op alle fronten de baas. Met een kansloze nederlaag van 0-3 kwam de Spaanse grootmacht nog goed weg. Het superieure Bayern drukte na de rust niet echt door.  \n  \nLuuk de Jong debuteerde verrassend bij Barcelona, dat ruim een jaar geleden nog met 8-2 verloor van Bayern op het kampioenenbal. De Nederlandse aanvaller kon zich voor het kritische thuispubliek nog niet bewijzen.  \n  \nBarcelona was in de beginfase nog wel goed aan Bayern gewaagd, maar Bayern maakte aanvallend een betere indruk. Met name Leroy Sané en tiener Jamal Musiala zorgden voor het nodige doelgevaar. Met een van richting veranderd schot opende Thomas Müller na ruim een halfuur de score (0-1). Na de pauze bleef Bayern in alle opzichten de betere ploeg. Het was Lewandowski die de marge verdubbelde en de eindstand bepaalde op 0-3.","intensity":1,"negativity":0,"cluster_id":6,"similar_texts":"text125"},{"id":"25","publisher":"NRC Handelsblad","date":"2021-09-15","url":"https://www.nrc.nl/nieuws/2021/09/15/zestien-vrouwen-besmette-embryos-vumc-mogelijk-teruggeplaatst-a4058314#20210915-79806-110","title":"Besmette embryo’s  mogelijk geplaatst","text":"Het VUmc in Amsterdam heeft bij zestien vrouwen in een ivf-traject mogelijk een embryo teruggeplaatst dat besmet is met een bacterie. Het gaat om sphingomonas koreensis, die bij mensen met een kwetsbare gezondheid hersenvliesontsteking kan veroorzaken. Dat bevestigde het ziekenhuis dinsdag. De besmettingen vonden waarschijnlijk vorige week plaats in het laboratorium van het VUmc. Hoe gevaarlijk de bacterie is voor zwangere vrouwen en hun embryo’s, is volgens het ziekenhuis onduidelijk. Het ziekenhuis onderzoekt hoeveel embryo’s daadwerkelijk besmet zijn. Het VUmc heeft alle ivf-gerelateerde behandelingen opgeschort. (NRC)\n\nEen versie van\n\ndit artikel\n\nverscheen ook in\n\nNRC Handelsblad\n\nvan 15 september 2021\n\nEen versie van\n\ndit artikel\n\nverscheen ook in\n\nNRC in de ochtend\n\nvan 15 september 2021","intensity":0,"negativity":0,"cluster_id":46,"similar_texts":"text529"},{"id":"26","publisher":"Algemeen Dagblad","date":"2021-09-16","url":"https://krant.ad.nl/titles/algemeendagblad/7908/publications/26166/articles/1446677/35/5","title":"Cairoli stopt na dit seizoen","text":"Antonio Cairoli beeindigt na het huidige seizoen zijn loopbaan. De 35-jarige Italiaan was de afgelopen jaren een belangrijke concurrent van Jeffrey Herlings in de MXGP. Cairoli werd in totaal negen keer wereldkampioen. ,,Het is heel bijzonder om zo'n carrière te hebben gehad. Ik voel dat dit het juiste moment is om te stoppen.''","intensity":0,"negativity":0,"cluster_id":37,"similar_texts":"text656"},{"id":"27","publisher":"Trouw","date":"2021-09-15","url":"https://krant.trouw.nl/titles/trouw/8321/publications/1355/articles/1445949/6/3","title":"Cel- en werkstraf voor stelen persoonsdata GGD","text":"Voor het stelen van persoonsgegevens uit coronadossiers van de GGD heeft de rechtbank gisteren celstraffen en een werkstraf opgelegd.  \n  \nMourad Z. (21) uit Heiloo is veroordeeld tot tien maanden cel, waarvan vijf voorwaardelijk. Amin L. (23) uit Alblasserdam kreeg voor de datadiefstal een celstraf van 60 dagen opgelegd, waarvan 34 dagen voorwaardelijk. De celstraf heeft hij al in voorarrest uitgezeten. Daarnaast krijgt hij een taakstraf van 180 uur.","intensity":0,"negativity":1,"cluster_id":11,"similar_texts":"text18"},{"id":"28","publisher":"NRC Handelsblad","date":"2021-09-15","url":"https://www.nrc.nl/nieuws/2021/09/14/celine-sciamma-over-petite-maman-herinneren-is-heel-zintuigelijk-a4058240#20210915-79806-206","title":"Céline Sciamma over ‘Petite Maman’: ‘Herinneren is heel zintuigelijk’","text":"Interview | Céline Sciamma, regisseur ‘Petite Maman’ is een  tijdreisfilm zonder tijdmachine en  een lofzang op de kindertijd. ,We zijn nog maar net gaan zitten, en ik stel de Franse filmmaker Céline Sciamma een inleidende vraag over waar het idee voor haar nieuwe film Petite Maman vandaan komt, of ze verklapt meteen het geheim van de film, dit wordt een interview vol spoilers.\n\nSciamma is een graag geziene regisseur in Nederland, zeker na het succes van haar vorige film Portrait de la jeune fille en feu, dus nam ze de trein uit Parijs om bij een aantal voorpremières aanwezig te zijn. Sciamma praat graag over de ideeën achter deze nieuwe film, waarvoor ze het idee kreeg toen ze het muze-model-minnares-kostuumdrama Portrait aan het schrijven was, maar die ze pas tijdens de eerste Covid-lockdown kon maken. „Het idee voor de film trof me als een donderslag. Ik zag een scène voor me waarin twee achtjarige meisjes samen een boshut bouwen en het was direct duidelijk dat de een de moeder was en de ander de dochter, hoewel ze even oud zijn. Het was zowel poëtisch als verontrustend, radicaal en magisch, als een sprookje. Ik wist meteen dat ik iets te pakken had, het was theoretisch en sensueel tegelijkertijd.”\n\nEerst dacht ze dat het misschien een tekenfilm moest worden, maar dat idee schoof ze snel terzijde, want „het is een verhaal van vlees en bloed, over aanwezigheid, over lichamen, en hoe onze lichamen van toen we acht jaar waren nog steeds de onze zijn. Niet over het verleden, maar echte levende cinema.” In haar achterhoofd bleef ze aan dit beeld denken, en hoe dat ‘high concept’, de filosofische vragen die ermee gepaard gingen een verhaal konden worden. „Ik vroeg mezelf af wat het zou betekenen als ik mijn moeder zou ontmoeten toen ze nog een kind was. Is ze mijn moeder? Ben ik een moeder? Is ze mijn zus? Word ik verliefd op haar? Hebben we dezelfde moeder?”\n\nVan daaruit ontstond het idee van een tijdreisfilm zonder tijdmachine. „Een tijdreisfilm die zich op een bepaalde manier buiten de tijd afspeelt, omdat hij niet in een specifieke tijd is gesitueerd.” Door de pandemie werd het onderwerp van de film voor haar alleen maar urgenter. Thema’s als intergenerationele rouw, kinderen die iemand uit de generatie boven hen verliezen, dat er overal mensen huizen aan het leegruimen waren, begonnen zich uit te kristalliseren. En toen ging het snel. Ze schreef het scenario in juli 2020, in oktober was ze aan het draaien.\n\nIn de tussentijd werden het huis en de boshut gebouwd die in de tijdreisfilm zonder tijdmachine toch op z’n minst de functie van doorgang naar een andere tijd hebben. Sciamma: „Als je terugkeert naar een huis waar je als kind bent geweest, dan zijn het niet de herinneringen die je naar het verleden verplaatsen, maar de geur, het geluid van de deur. Herinneren is heel zintuigelijk.”\n\nDe film zit vol speelse verdubbelingen en spiegeleffecten. Hoewel het huis in twee verschillende periodes voorkomt, werd het interieur niet aangepast, en bedacht Sciamma met haar camerapersoon Claire Mathon een lichtplan dat in alle scènes hetzelfde was, zodat je als toeschouwer nooit helemaal zeker weet of je je in het heden of het verleden bevindt, of de meisjes echt samen zijn, en in welke van de twee tijden dan.\n\nLees hier de recensie van ‘Petite Maman’\n\nNet als in Portrait was Sciamma ook bij deze film geïnteresseerd in niet-hiërarchische verhoudingen tussen mensen: „Dit is een film, een drama, zonder conflict. Het gaat voor mij over gelijkheid – wat is een familiedialoog die gelijkwaardig is? – over een horizontale genealogie. Zelfs voordat Nelly de jonge Marion ontmoet is ze al een kleine moeder. En het gaat over de vloeibaarheid van tijd en continuïteit van onze kindertijd. Waarom denken we dat onze kindertijd iets uit het verleden is? Dat kinderen altijd gedomineerd moeten worden door volwassenen?”\n\nVoor Sciamma heeft haar film zowel filosofische als psychologische en mythologische betekenislagen. „Alle therapieën zijn gebaseerd op eeuwenoude ficties. We blijven onszelf analyseren, begrijpen, helen via de mythe van rivaliteit – oh ik wil m’n vader vermoorden en m’n moeder neuken, dat moet het zijn. Wat zou er gebeuren als we nieuwe mythes verzinnen? Als we een begrip als zusterschap tussen generaties zouden herijken? Onze moeders en grootmoeders politiek zouden ontmoeten, en begrijpen dat zij niet dezelfde kansen hadden als wij, en dat daar veel verdriet vandaan komt.”\n\nNieuwsbrief\n\nNRC Film\n\nDe beste filmstukken, interviews en recensies van de nieuwste films\n\nInschrijven\n\nEen versie van\n\ndit artikel\n\nverscheen ook in\n\nNRC Handelsblad\n\nvan 15 september 2021\n\nEen versie van\n\ndit artikel\n\nverscheen ook in\n\nNRC in de ochtend\n\nvan 15 september 2021","intensity":1,"negativity":0,"cluster_id":48,"similar_texts":"text452"},{"id":"29","publisher":"De Telegraaf","date":"2021-09-15","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/e4b8827935a67bde60a2ae17d7b5165b/web/OPS/cciobjects.json&hash=4d2e82d00fdb2afabab7#/pages/4-5","title":"Celstraffen en werkstraf voor datadiefstal bij GGD","text":"Celstraffen en werkstraf voor datadiefstal bij GGD\n\nPersoonsgegevens gestolen\n\nUTRECHT Voor het stelen van persoonsgegevens uit coronadossiers van de GGD heeft de rechtbank dinsdag celstraffen en een werkstraf opgelegd.\n\nMohammed Z. (21) uit Heiloo is veroordeeld tot tien maanden cel, waarvan vijf voorwaardelijk. Amin L. (23) uit Alblasserdam kreeg een celstraf van 60 dagen, waarvan 34 dagen voorwaardelijk. Daarnaast krijgt hij een taakstraf van 180 uur. Z. hoeft niet de gevangenis in, want zijn straf is gelijk aan zijn voorarrest.\n\nTegen Z. was een celstraf van een jaar geëist, waarvan vier maanden voorwaardelijk. Tegen L. een halfjaar, waarvan de helft voorwaardelijk.","intensity":0,"negativity":0,"cluster_id":11,"similar_texts":"text509"},{"id":"30","publisher":"Algemeen Dagblad","date":"2021-09-16","url":"https://krant.ad.nl/titles/algemeendagblad/7908/publications/26166/articles/1446677/1/1","title":"Comeback van kolen","text":"### Duur gas stuwt productie vuile stroom\n\nNederland dreigt mede hierdoor de door de rechter opgelegde Urgenda-doelstellingen dit jaar niet te halen. Kolenstroom is de meest vervuilende vorm van elektriciteit. Om aan vonnissen van de rechter en internationale verdragen te voldoen moet Nederland juist mínder CO2 uitstoten. Het kabinet heeft dan ook besloten dat de vier kolencentrales die Nederland nog heeft, op termijn dicht moeten.  \n  \nToch produceerden deze centrales in de eerste zes maanden van 2021 fors meer dan een jaar eerder in die periode, blijkt uit cijfers van het Centraal Bureau voor de Statistiek (CBS): ruim 6000 miljoen kilowattuur, tegen ruim 4000 miljoen een jaar eerder. Daarmee maken kolen een voorzichtige comeback. Dit jaar is 10 procent van de stroom afkomstig uit kolencentrales, vorig jaar was dat 7 procent.\n\nUit bedrijf\n\nVoorheen was het aandeel van kolencentrales nog veel hoger. Tussen 2015 en 2019 gingen echter zes centrales uit bedrijf. Nu zijn er nog een kolencentrale in Eemshaven, een in Geertruidenberg en twee op de Maasvlakte. Deze sluiten in 2025 of 2030.  \n  \nDe recente opleving is vooral te wijten aan de torenhoge prijzen van gas, stellen analisten. Daardoor produceren gascentrales juist minder. Een andere reden is dat vorig jaar veel en langdurig onderhoud plaatsvond in kolencentrales.  \n  \nOnder de streep stoten de kolencentrales fors meer schadelijke stoffen uit dan vorig jaar. 'Vreselijk', zegt Marjan Minnesma, directeur van milieuorganisatie Urgenda. ,,Als we hier over dertig jaar op terugkijken, tikken we ons tegen het voorhoofd. Dat na de recente bosbranden en overstromingen de kolencentrales weer volop draaien. Zijn we helemaal gek geworden?''  \n  \nDe opleving van kolen valt samen met een bredere ontwikkeling. Het CBS maakte gisteren bekend dat de uitstoot van broeikasgassen in het tweede kwartaal van dit jaar 11 procent hoger was dan in hetzelfde kwartaal van 2020. De uitstoot gaat weer naar het niveau van voor corona. Vooral industrie en transport stoten meer uit. c P13","intensity":0,"negativity":0,"cluster_id":60,"similar_texts":"text809"},{"id":"31","publisher":"De Volkskrant","date":"2021-09-15","url":"https://krant.volkskrant.nl/titles/volkskrant/7929/publications/1360/articles/1445943/13/1","title":"De ambassade smeekte, Den Haag bleef stil","text":"### Volkskrant-onderzoek\n\n1\\. Smeekbedes ambasade genegeerd\n\nAl op 9 maart 2020 melden lokale ambassademedewerkers voor het eerst aan inspecteurs van Buitenlandse Zaken dat zij zich zorgen maken of zij en hun familieleden wel geëvacueerd zullen worden als de nood aan de man is. Omdat ze niets concreets terughoren uit Den Haag, brengen de stafleden op 16 september nogmaals hun zorgen onder de aandacht van de ambassadeleiding. Die antwoordt dat zij helderheid probeert te krijgen bij het ministerie over de procedure. Uit het gespreksverslag: 'Wij zullen ons uiterste best doen om de belangen van de staf te behartigen in discussies met het ministerie.'  \n  \nToch blijven het ministerie en het kabinet het besluit over wie er wanneer geëvacueerd mag worden voor zich uitschuiven. Op 1 december 2020 stuurt de ambassadeur daarom een brandbrief naar het ministerie waarin ze vraagt om eindelijk te starten met de 'voorbereidingen van verschillende evacuatie-opties'. Zij stelt in de brief dat de ambassade 'de afgelopen maanden regelmatig heeft gerapporteerd over het effect van de voorziene terugtrekking op 1 mei 2021 van de Navo en VS-troepen uit Afghanistan op de veiligheidssituatie in Kabul.'  \n  \nOok waarschuwt de ambassadeur dat na het vertrek van de Amerikanen vermoedelijk een probleem ontstaat met de controle over het vliegveld. Zij vreest dat het dan niet meer lukt om mensen met commerciële vliegmaatschappijen te evacueren en dat daarom nu al 'geïnventariseerd moeten worden welke mogelijkheden er (dan) zijn om alsnog het land te verlaten'.  \n  \nLokale stafleden van de ambassade krijgen op 21 april 2021 van de veiligheidsdiensten van Buitenlandse Zaken te horen dat er nog 'geen concreet plan' is voor evacuatie. Ten einde raad richten zij zich op 11 mei 2021 direct tot secretaris-generaal Paul Huijts, de hoogste ambtenaar. Ze 'vrezen voor hun leven' en dat van hun inwonende familieleden.  \n  \nToch besluiten de ministers Kaag, Bijleveld en Broekers-Knol pas op 11 augustus - kort voor de val van Kabul - dat de lokale ambassadestaf zo snel mogelijk geëvacueerd mag worden. Maar alleen het kerngezin mag mee: partners en kinderen dus. Slechts drie van de zestig andere inwonende en afhankelijke familieleden mogen mee. De ambassade mag zelf kiezen wie dat worden. Ambassadeur Wijgers weigert. 'Onze collega's zullen hun dierbaren niet achterlaten', schrijft ze op 12 augustus aan de leiding van het ministerie. 'Het welzijn van ons ambassadeteam staat nu onder druk: het lijkt me inconsistent deze collega's nu achter te laten, waar we als uitgezonden staf al bijna twintig jaar dagelijks op rekenen, ook in moeilijke tijden.' Ondanks haar smeekbede lukt het haar niet om de ministerraad op 13 augustus op andere gedachten te brengen.  \n  \nPas als de Taliban de buitenwijken van Kabul al hebben ingenomen, gaan de drie bewindspersonen overstag. Volgens het feitenrelaas gebeurt dat omdat de lokale staf 'tot het eind toe nodig' was om de ambassade open te houden, waardoor zij geen tijd hadden om hun 'afhankelijke familieleden elders in veiligheid te brengen'. Uiteindelijk komen ruim tweehonderd stafleden en hun families een week na de machtsovername door de Taliban aan in Nederland.\n\n2\\. Haagse werkelijkheid belangrijker dan afghaanse\n\nEen rode draad in hoe de politiek omging met de hulp aan Afghaans personeel is de vrees voor binnenlands-politieke consequenties van een 'niet-beheersbare toename van het aantal aanvragen'. Hoewel de steun in de Tweede Kamer voor een ruimhartige aanpak opvallend breed is, is de aanpak van het kabinet van begin tot eind zeer strikt. Centraal daarin staat het begrip 'kerngezin': partner en afhankelijke kinderen (inzake Afghanistan hanteert de IND de leeftijd van 25 in plaats van 18 jaar).  \n  \nZodra de medewerkers in Kabul daarachter komen, protesteren ze in een brief aan de leiding in Den Haag. Zij wijzen erop dat inwonende familieleden vaak financieel geheel afhankelijk zijn van de ambassademedewerker. 'Maar belangrijker: omdat ze in hetzelfde huis wonen, lopen ze evenveel gevaar als de medewerker. De Taliban maken geen onderscheid. Dus als er geen andere optie meer is dan evacueren, kunnen we deze familieleden niet achterlaten'. De ambassade onderzoekt de dreiging voor familieleden zelf uitvoerig en concludeert dat zij inderdaad evenveel gevaar lopen. Die informatie wordt gerapporteerd aan het ministerie.  \n  \nNiettemin blijft deze kwestie tot het allerlaatste moment een heet hangijzer - en niet alleen voor de lokale medewerkers van de ambassade. Ook Defensie hanteert dit criterium consequent, enkele uitzonderingen daargelaten. De Volkskrant meldde eerder dat zelfs de meeste Afghaans-Nederlandse defensiemedewerkers die cruciaal werk verrichten, hun verzoeken om familieleden in Afghanistan te laten overkomen niet ingewilligd zagen. Hetzelfde geldt voor tolken die al in Nederland zijn en momenteel berichten krijgen over de mishandeling van hun familieleden door de Taliban.\n\n3\\. Aanbod van fransen niet geaccepteerd\n\nMinister Kaag reageerde op 20 augustus verbaasd op het bericht dat Frankrijk in relatieve stilte in juni en juli honderden mensen uit Afghanistan heeft geëvacueerd en dat de voorbereidingen daarvoor al in april zijn begonnen. 'Voor zover ik nu weet, was geen enkele EU- of Navo-bondgenoot op de hoogte van het Franse plan', zei Kaag. Opmerkelijk, want de Fransen hebben dit openlijk gezegd, ook in Navo- en EU-verband. Er zijn ook tal van mediapublicaties over geweest.  \n  \nOpmerkelijk is dat de Fransen zelf op 16 juli aan alle EU-landen een aanbod hebben gestuurd om mensen mee te zenden in een Franse evacuatievlucht die kort daarop zou vertrekken. Het ging om een commerciële vlucht met nog twintig open plekken, die zouden kunnen worden gevuld met EU-onderdanen of Afghanen die risico liepen. Nederland ging er niet op in, zegt Buitenlandse zaken, omdat mensen nog konden vertrekken met commerciële vluchten. De ambassade in Kabul had wel een geactualiseerd draaiboek voor evacuatie gereed dit voorjaar, maar dat werd nooit uitgevoerd, blijkens de aanhoudende smeekbedes van de lokale staf aan Den Haag. Dit draaiboek ging ervan uit dat de lokale staf eerst zou vertrekken, pas op het laatst eventueel gevolgd door de Nederlandse staf. De ambassade heeft Den Haag er ook vanaf het voorjaar op gewezen dat sommige andere Europese landen, zoals Groot-Brittannië, al begonnen een deel van hun lokale personeel terug te halen.\n\n4\\. Hardnekkige blokkades ondanks tolkenregeling\n\nDefensie heeft negentien jaar geopereerd in Afghanistan en nooit bijgehouden wie er voor Nederland werkte. Het enige wat er is, is een lijst van 273 tolken uit de Uruzgan-periode. Het  \n  \ncontrast met bijvoorbeeld de Britten is groot. Zij registreerden hun personeel wél, wat de latere evacuatie vergemakkelijkte. Ook de Amerikanen, Fransen en Duitsers pakten het anders aan dan Nederland. De vraag of tolken en andere personeelsleden recht hebben op bescherming werd daar nauwelijks gesteld. Duitsland bijvoorbeeld had een ruimhartige regeling voor tolken én ander personeel.  \n  \nDe kwestie van de tolken is in 2014 op de kaart gezet door mediaberichten en een vakbondsactie rondom een tolk die voor Nederland had gewerkt en asiel aanvroeg, maar aanvankelijk afgewezen dreigde te worden. Hij mocht blijven, maar VVD en PvdA blokkeerden een tolkenregeling. Op ambtelijk niveau kwam er wel een 'procedure' over hoe om te gaan met tolken. Tot 2019 kwamen tien tolken naar Nederland, deels op eigen houtje. In 2019 dwong de Kamer, via de motie-Belhaj, het kabinet de tolkenregeling voortvarender ter hand te nemen, onder meer door de bewijslast dat tolken vervolgd worden te laten vervallen.  \n  \nMinister Bijleveld wordt verweten te hebben gedraald met de uitvoering van deze en andere moties. Naast corona speelde het ontbreken van een lijst met tolken daarbij een rol, evenals administratieve belemmeringen en gebrek aan prioriteit. Tolken werden niet actief benaderd, de tolkenregeling werd pas eind juli 2021 gepubliceerd op de site van de ambassade. De hele kwestie was dit voorjaar opnieuw door de militaire vakbonden AFMP en VBM, Vluchtelingenwerk Nederland en veteranen op de kaart gezet. De Kamer nam moties aan om de tolken sneller hierheen te halen, maar deze werden niet of slechts deels uitgevoerd.\n\n5\\. Geen regeling voor ander personeel\n\nIn tegenstelling tot andere Navo-landen heeft Nederland tot op het allerlaatst geen aandacht gehad voor het lot van ander Afghaans personeel dat de langdurige Nederlandse inspanningen in Afghanistan had ondersteund. Dat geldt onder meer voor overig personeel van defensie, medewerkers van hulporganisaties, mensenrechtenactivisten en fixers van journalisten.  \n  \nTot een paar weken geleden werden cruciale medewerkers van defensie, zoals bewakers, vaak simpelweg afgewezen voor asiel. In de VS en Duitsland bestond al jaren wél een regeling voor lokaal personeel. Groot-Brittannië had een soortgelijke regeling vanaf eind vorig jaar, toen duidelijk werd hoe nijpend de situatie zou worden. Ook de Fransen namen tijdens hun vroeg begonnen evacuatie in mei 2021 direct al honderden mensen uit deze categorie mee.  \n  \nDe Nederlandse ambassade in Kabul kreeg vanaf begin dit jaar steeds meer van dergelijke verzoeken van Afghanen die voor Nederland hadden gewerkt. Zij kregen nul op rekest. Hetzelfde geldt voor de bewakers van Nederlandse militaire kampementen en voor tolken die hadden gewerkt met Nederland in de EU-politiemissie. Ook zij vingen bot, behoudens enkele uitzonderingen die in de publiciteit waren gekomen. Er kwam geen beleid. Pas in augustus 2021 nam de Kamer hierover een een motie aan. Toen was de chaotische evacuatie na de val van Kabul al gaande.","intensity":0,"negativity":0,"cluster_id":18,"similar_texts":"text213"},{"id":"32","publisher":"De Volkskrant","date":"2021-09-15","url":"https://krant.volkskrant.nl/titles/volkskrant/7929/publications/1360/articles/1445943/43/1","title":"De man uit Parijs","text":"### Film\n\nHenri Garcin (92) is het nog niet verleerd. Officieel speelt hij niet meer, maar op het terras van Fratelli, in het chic-artistieke zesde arrondissement van Parijs, zit onmiskenbaar een filmster. Grote zonnebril, overhemd in lichtblauw linnen, zilvergrijze haren achterover gekamd. 'Weet u hoe ik die lange lokken in mijn nek tot een knotje krijg gebonden?'  \n  \nVijfendertig jaar geleden was hij een heel gewone Hollandse knul die door niemand in Nederland werd herkend, zegt Garcin zelf. Zo een naar wie Alex van Warmerdam op zoek was, voor zijn filmdebuut Abel. Hij vond hem in Parijs, dankzij een toevallige ontmoeting in het mythische Café de Flore met regisseur Frans Weisz.  \n  \nJean-Paul Sartre was al een paar jaar dood, maar in gedachten ziet Garcin hem nog zitten in dat beroemde Parijse koffiehuis. 'De hele dag zat hij daar, als je binnenkomt aan het tafeltje rechts, met zijn pijp. Bonjour, zei ik dan, maar aanschuiven deed je niet. Een enorme ster was hij.' Zelf was Garcin in 1949 in de stad komen wonen, toen nog als Anton Albers uit Antwerpen. Zijn Nederlandse ouders waren na de Eerste Wereldoorlog naar België verhuisd, waar zijn vader een margarinefabriek begon. Maar de 20-jarige Anton droomde van een acteercarrière. En wie droomde van kunst en vrijheid ging naar Parijs.  \n  \nEven lurkt Garcin aan een fictieve pijp, als ware hij de vader van het Franse existentialisme, dan maakt hij een sprongetje naar halverwege de jaren tachtig. Garcin is nog steeds een 'jonge man', die 'zoals zo vaak een glaasje zit te drinken in de Flore', waar op een dag Frans Weisz binnenloopt. Ze raken aan de praat, Garcin vertelt dat hij theateracteur is in Parijs. Ja, hij spreekt nog Nederlands. Heel goed, zegt Weisz, en hij belt Alex van Warmerdam.  \n  \n'Ik zit hier met een man in Parijs', imiteert Garcin Weisz op het terras van Italiaans restaurant Fratelli. 'Een Hollander, rond de 45. Perfect voor die rol van jonge vader in je film.' De auditie die volgt, bestaat uit een telefoongesprek van een half uur met Van Warmerdam. Die vindt het 'niet slecht' en vraagt of Garcin naar Amsterdam kan komen. 'Ik zei: ik kom vanmiddag nog.'  \n  \nVoor Van Warmerdam was het zijn eerste film, voor Garcin de eerste rol in Nederland. 'Ik vroeg hem: waarom neemt u geen Hollander? Een beetje verandering, zei hij. Dat is echt Alex. Bij zijn eerste film al zo slim. En ik was dolblij. Ik voelde me Hollander, maar had hier nog nooit gewerkt.'  \n  \nIn Frankrijk is Garcin vooral bekend dankzij zijn theatercarrière, hoewel hij ook in tientallen Franse films en tv-series speelde. Na Abel maakte hij nog vier films samen met Alex van Warmerdam, waarvan een aantal ook in Frankrijk was te zien. Het leverde hem daar de bijnaam acteur fétiche, geluksacteur, van Van Warmerdam op, al wil Garcin daar niets van weten. 'Dat zeggen ze hier ja, maar niet in Holland, nee nee. Alex heeft fantastische acteurs. Ik heb vijf films met hem gemaakt. Mooie rollen, maar nooit de hoofdrol. Mijn Nederlands is niet goed genoeg voor hem. Alex is heel direct en tegelijkertijd heel charmant. 'Henri, geen grote rol. Maar we hebben jou graag.' Hij geeft me niet de langste zinnen, in heel gewoon Nederlands. Hij heeft de taal goed in de hand.'  \n  \nIn Abel speelt Garcin de rol van Victor, een steile man en de autoritaire vader van Abel, gespeeld door Van Warmerdam zelf. Abel is een jongen die maar niet volwassen wil worden en zijn dagen slijt met het doormidden knippen van vliegen. 'Victor is een zeer vervelende man. Heerlijk was dat. En dan die zoon die niet met zijn vader overweg kan, maar er wel met diens maîtresse vandoor gaat...'  \n  \nHet volstrekte onbegrip tussen vader en zoon leidt tot een absurdistisch en humoristisch gezinsdrama dat bloedserieus wordt opgevoerd. Zo had Van Warmerdam het ook gevraagd: je speelt het serieus, niet lollig doen. 'Er zit humor in zonder te grappen', zegt Garcin. 'Alex houdt niet van gags.'  \n  \nVijfendertig jaar later maakt Abel hem nog altijd aan het lachen. In een poging de toekomst van zijn zoon eigenhandig in scène te zetten, nodigt vader Victor op een avond een jonge vrouw uit, Christine, gespeeld door Loes Luca. Zorgvuldig repeteert hij van minuut tot minuut het verloop van de avond met Abel en zijn vrouw Duif. Van het handen schudden - 'niet knijpen, een normale hand!' - tot het breken van het ijs: 'Het IJzeren Gordijn wil ik niet horen. [ ... ] Er worden hier vanavond gewone gesprekken gevoerd. Ik wil een spontane avond!'  \n  \nOp het terras in Parijs onderdrukt Garcin zijn lach. Met een ironisch-serieuze blik brengt hij zijn vinger naar zijn gezicht en strijkt langzaam over zijn neusvleugel. Vader Victor is terug. 'Als ik dit doe, Duif, zet jij een plaat op. En Abel vraagt haar ten dans.' Strijkend met de hand door het haar: 'En als ik dit doe, vertel je het verhaal van... Geweldig.'  \n  \nHenri Garcin speelt niet meer, maar dat men in Nederland nog eens terugdenkt aan de film Abel, zegt hij, dat is toch mooi. In Parijs is zijn generatie langzaam uitgestorven. Van zijn leeftijd is er bijna niemand meer, zijn oudste vrienden zijn tachtigers.  \n  \n'Bonjour, monsieur Garcin.' Een Franse dame houdt stil als ze de acteur op het terras herkent. 'U kent mij niet, maar ik wil u bedanken. U bent een groot acteur en het is belangrijk dat er mensen zijn als u.' Kan ze dat nog eens zeggen? Meneer Garcin heeft haar niet goed verstaan. Of toch. Garcin, lachend: 'Gaat u nog even verder, dat doet mij plezier!'  \n  \nWat volgt, is een lofzang op zijn dictie die eindigt in een klaagzang over acteurs van vandaag de dag. 'Mevrouw', onderbreekt Garcin haar, 'ik moet u onderbreken. We moeten een trein halen, ik heb helaas niet veel tijd meer. U bent erg aardig. Ik heb uw gezicht onthouden en de volgende keer zal ik u groeten.'  \n  \nHet is zeldzaam, maar het gebeurt nog, zegt Garcin als ze vertrokken is. 'Altijd oudere mensen. Je moet er iets op bedenken, want die mensen hebben niets te doen en behoefte om te praten. Ach, het maakt me niks uit. Ik heb het drie jaar lang gehad, beroemdheid, toen ik televisie deed. Daarna kwamen er weer nieuwe gezichten op tv en vergeten ze je weer. De jeugd kent mij niet meer.'  \n  \nVan alle films die Van Warmerdam heeft gemaakt, was Abel misschien wel de grappigste, zegt Garcin. Bij hun laatste film samen heeft Garcin het nog eens geprobeerd, een grap uithalen in zijn spel. In Schneider vs. Bax (2015), de recentste film van Van Warmerdam, speelt hij Gerard, die door zijn kleindochter wordt omgelegd.  \n  \n'Ik ben dood, bedekt met plastic, en zij trekt mijn lijk door een deur naar buiten. Wat leuk zou zijn, zei ik tegen Alex, is dat ik mijn stijve voeten laat uitsteken en achter de deurpost laat haken.' Hij pauzeert even, wacht het effect af. 'Dat zij dan even dat dode been moet terugleggen.'  \n  \nGarcin moet opnieuw grinniken bij de gedachte. 'Ik zei nog: in het echte leven kan het ook zo lopen. Maar nee, Henri, dat doen we niet, zei Alex. Geen grappen.'\n\nDeze week kunt u de film Abel gratis bekijken via volkskrant.nl/abel\n\nVIJF KEER VAN WARMERDAM\n\nFilms van Alex van Warmerdam waarin Henri Garcin een rol speelt:  \n  \n1986 Abel (in de rol van Victor)  \n  \n1992 De noorderlingen (Bisschop)  \n  \n1996 De jurk (Van Tilt)  \n  \n2003 Grimm (Don Felipe)  \n  \n2015 Schneider vs. Bax (Gerard)","intensity":0,"negativity":0,"cluster_id":20,"similar_texts":"text334"},{"id":"33","publisher":"NRC Handelsblad","date":"2021-09-15","url":"https://www.nrc.nl/nieuws/2021/09/14/de-nieuwe-balkan-beat-sarajevo-meets-aleppo-a4058231#20210915-79806-206","title":"De nieuwe Balkan Beat:  Sarajevo meets Aleppo","text":"Documentaire In ‘Here we move, here we groove’ treffen we een jonge vader en dj die in 1993 in Berlijn de term ‘Balkan Beat’ lanceerde, maar voor wie het anno  2017 een verplicht nummer is. Dus keert DJ Robert Soko terug naar de Balkan voor nieuwe inspiratie en vindt hij die bij jonge vluchtelingen: Syriërs, Afghanen. ,Het is in Leeuwarden dat DJ Robert Soko in 2017 zijn nadir vindt. „It’s Friesland Baby”, zucht hij hol terwijl hij door verlaten straten dwaalt. Die avond draait hij met nu en dan plichtmatig een ‘hoppa!’ zijn setje af. DJ Robert Soko ontvluchtte als tiener de Bosnische oorlog, als taxichauffeur en diskjockey in Berlijn lanceerde hij in 1993 de term ‘Balkan Beat’. Zijn dansfeestjes – traditionele muziek gepeperd met een technobeat – maakten school. Terwijl hij zo ‘in Kreuzberg zijn eigen Balkan schiep’ vermengden ook elders de assymetrische ritmes, op hol geslagen blazers en jammerzang van zigeunerorkesten zich met van alles en nog wat: polka, ska, reggae, hiphop. Balkan Beat stond garant voor een ironisch avondje hossen.\n\nIn Here we move, here we groove treffen we een jonge vader voor wie Balkan Beat anno 2017 een verplicht nummer is. Dus keert DJ Robert Soko terug naar de Balkan voor inspiratie en vindt hij die bij jonge vluchtelingen: Syriërs, Afghanen. Hoopvolle, hongerige outsiders zoals hij ooit was, druk bezig met ‘the game’: het omzeilen van douane, honden en hekken om het beloofde land te bereiken. Here we move, here we groove is een statement tegen nationalisme en voor Europa als smeltkroes. DJ Soko’s zoektocht naar zijn verloren mojo is een licht geforceerde poging dat persoonlijk te maken. Gelukkig blijkt hij aangenaam gezelschap in zijn taxi in Berlijn en op rondreis langs muzikale vrienden van Thessaloniki tot Marseille – al had die reis meer context en meer muziek kunnen gebruiken.\n\nDe portee is helder: was Balkan Beat een product van oorlog, ontworteling en migratie in de jaren negentig, dan moet de ‘new wave’ oriëntaals klinken. Sarajevo meets Aleppo, aldus DJ Soko, die aan de slag gaat met een Syrische zanger die zijn refrein ‘Oehoe Alcohol!’ niet over zijn lippen krijgt. Acculturatie gaat niet zonder wrijving. We zien Robert Soko ook kibbelen met zijn Franse vrouw omdat zijn dochtertje Arabisch spreekt, maar nauwelijks Duits of Bosnisch. De echtgenote, droogje: „Dus je verwijt mij dat je dochter geen Bosnisch spreekt?”\n\nDocumentaire\n\nHere we move, here we groove Regie: Sergej Kreso.\n\nIn: 6 bioscopen\n\n●●●●●\n\nNieuwsbrief\n\nNRC Film\n\nDe beste filmstukken, interviews en recensies van de nieuwste films\n\nInschrijven\n\nEen versie van\n\ndit artikel\n\nverscheen ook in\n\nNRC Handelsblad\n\nvan 15 september 2021\n\nEen versie van\n\ndit artikel\n\nverscheen ook in\n\nNRC in de ochtend\n\nvan 15 september 2021","intensity":0,"negativity":0,"cluster_id":59,"similar_texts":"text827"},{"id":"34","publisher":"De Telegraaf","date":"2021-09-15","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/e4b8827935a67bde60a2ae17d7b5165b/web/OPS/cciobjects.json&hash=dbe54fe451081b828d97#/pages/46-47","title":"Defares doneerde aan D66","text":"Defares doneerde aan D66\n\nHet oude rechtbankgebouw aan de Parnassusweg. \n\nfoto Richard Mouw\n\nWethouder Victor Everhardt\n\nfoto richard mouw\n\n❮❯\n\nHoogleraar: Zuidas-deal heeft schijn van belangenverstrengeling\n\ndoor Daniel van Dam\n\nAmsterdam De initiatiefnemer van het particuliere kunstmuseum, die met hulp van de D66-wethouder Everhardt het voormalig rechtbankgebouw aan de Zuidas wil betrekken, blijkt een belangrijke donateur van D66. Volgens hoogleraar Rob van Eijbergen zorgt dit ’op zijn minst voor een schijn van belangenverstrengeling’.\n\nKunstmiljardair Rob Defares staat anderhalf jaar geleden bij de gemeente op de stoep, omdat hij in het voormalig rechtbankgebouw aan de Parnassusweg met zijn Hartwig Art Foundation een particulier museum voor moderne kunst wil openen. Het Museum of Contemporary Art. Inclusie en diversiteit staan centraal.\n\nHet idee is dat de gemeente haar privilege gebruikt om het pand voor 26 miljoen van het Rijksvastgoedbedrijf te kopen. En dit tegen een kostendekkend tarief aan Defares verhuurt, vertelt D66-wethouder Everhardt vorige week aan de raad.\n\nRendabel\n\nVoor 26 miljoen euro is een koopje, oordeelt bedrijfsmakelaar Jan Kroese. Hoewel vanwege renovatie zeker voor 25 miljoen aan het monumentale pand moet worden verspijkerd, dat door Defares wordt betaald. De definitieve huurprijs moet nog worden vastgesteld. Maar de gemeente verdient de investering compleet terug, belooft Everhardt.\n\nVoor zowel de koper als de huurder is dit volgens makelaar Kroese een goede deal. Omdat de uiteindelijk huurprijs vanwege de gunstige aankoopprijs fors lager zal uitvallen dan vergelijkbare panden aan de Zuidas, verwacht hij. Zelfs na renovatie.\n\nToch reageren gemeenteraadsleden verbaasd omdat D66-wethouder Everhard, nu de optie tot koop begin december afloopt, plotseling met het voorstel op te proppen komt. Andere mogelijke geïnteresseerden die een oogje op het rechtbankgebouw hebben en van de constructie zouden willen profiteren, vissen achter het net, signaleren raadsleden. \n\nVolgens Everhardt past het museum naadloos bij de ambities van de stad. Defares zou op eigen kosten het pand willen verduurzamen en zonder subsidie het museum willen exploiteren. Een ’genereus aanbod’, aldus de wethouder. Maar als er geen soortgelijke alternatieve plannen zijn ingediend? Hoe weet hij zo zeker dat dit de best mogelijke deal is? Een antwoordt blijft uit.\n\nGiften\n\nWat opvalt, is dat Rob Defares D66 de afgelopen jaren torenhoge giften toestopt. Sinds 2015 in totaal tenminste 229.110 euro, blijkt uit inventarisatie van jaarverslagen. Meestal bedragen rond de 25.000 euro. In 2020 zelfs 100.000 euro.\n\nDe museumdeal ademt daarom de sfeer van vriendjespolitiek, zegt hoogleraar Rob van Eijbergen die de leerstoel integriteit en kwaliteit van organisaties (VU) bekleedt. „Heel raar als de gemeenteraad in het proces niet wordt meegenomen. Het is ook raar dat andere partijen voor dit rechtbankgebouw deze mogelijkheid niet krijgen. Hier is op zijn minst de schijn van belangenverstrengeling”, zegt Van Eijbergen. \n\nDat de donaties niet aan de lokale afdeling werden overgemaakt, doet volgens Van Eijbergen niet ter zake. „Er is een duidelijke link met de partij. De wethouder had moeten gezeggen: ik blijf hier buiten. Je moet het zuiver houden.”\n\nEverhardt zegt dat het vanwege onzekerheden ’niet prudent was’ gedurende het traject een ’half voorstel’ aan de raad te presenteren. Bovendien waren de gesprekken vertrouwelijk. Hij wist ’dat Defares lid was van D66, niet dat hij donateur was’. De wethouder wijst er bovendien op dat Defares voor het eerst contact opnam toen hij nog geen wethouder was. Everhardt volgde de opgestapte D66-wethouder Udo Kock op. Die wil niets zeggen en verbreekt de verbinding. \n\nEverhardt: „Vanaf de eerste bestuurlijke gesprekken met Defares begin 2019 zijn de betrokken wethouders van Vastgoed, Kunst en Cultuur en Zuidas betrokken. Uit ervaring van de gemeente bleken filantropische initiatieven op deze schaal zeer uitzonderlijk. Daarnaast is uitvoerig onderzoek gedaan naar andere maatschappelijke voorzieningen, die zijn voor deze plek en het gebouw niet gevonden. Het alternatief is dat het pand door het Rijksvastgoedbedrijf wordt verkocht aan een niet-gemeentelijke partij”, stelt de wethouder. \n\nOnderzoek\n\nDe gemeenteraad is nu aan zet. CDA-raadslid Boomsma rept over ’stokoude ritselpolitiek van D66’. „Dat de wethouder niet wist dat Defares een grote donateur was, vind ik ongelofelijk. Of ongelofelijk onnozel.”\n\n„Volstrekt onethisch regentengedrag”, zegt JA21-fractievoorzitter Nanninga. „Natuurlijk kon en moest Everhardt op de hoogte zijn van de donaties. En natuurlijk gaat de gunning voor zo’n vastgoedobject in een normaal bestuurde stad gewoon via pitches en openbare aanbestedingen.”\n\n„Wij willen dat Everhardt van dit dossier afgehaald wordt en dat de Rekenkamer onderzoekt of er sprake is van belangenverstrengeling”, zegt Van Soest van de Ouderenpartij, die het hele proces wil staken totdat de uitkomst van het onderzoek bekend is. \n\n’Initiatieven op deze schaal zijn uitzonderlijk’","intensity":0,"negativity":0,"cluster_id":16,"similar_texts":"text419"},{"id":"35","publisher":"De Telegraaf","date":"2021-09-16","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/547947934dd36ea4d0fb5c0c134c2413/web/OPS/cciobjects.json&hash=76fe77e46209259ffd36#/pages/29","title":"donderdag","text":"donderdag\n\ntelesport\n\npagina d2\n\nwonen\n\npagina d8\n\nweer\n\npagina d10\n\npuzzel\n\npagina d11\n\ncultuur\n\npagina d12\n\ntelevisie\n\npagina d14\n\nFOTO\n\nanp/hh","intensity":0,"negativity":0,"cluster_id":31,"similar_texts":"text27"},{"id":"36","publisher":"Trouw","date":"2021-09-16","url":"https://krant.trouw.nl/titles/trouw/8321/publications/1356/articles/1446675/19/2","title":"Dortmund pakt volle buit in Istanbul","text":"### Champions League\n\nBorussia Dortmund is in poule C van de Champions League, met ook Ajax, voortvarend van start gegaan. De Duitse ploeg versloeg Besiktas in Istanbul met 1-2. Dortmund kwam in de 20ste minuut bij de eerste serieuze doelpoging tot scoren. De Engelse tiener Jude Bellingham verschalkte keeper Ersin Destanoglu tussen de benen. Vlak voor rust tekende Erling Haaland met een intikker voor de tweede goal. Pas in de 94ste minuut deed Francisco Montero nog iets terug namens Besiktas.","intensity":0,"negativity":0,"cluster_id":28,"similar_texts":"text643"},{"id":"37","publisher":"Algemeen Dagblad","date":"2021-09-16","url":"https://krant.ad.nl/titles/algemeendagblad/7908/publications/26166/articles/1446677/34/2","title":"Dortmund start met drie punten","text":"Dortmund kwam in de twintigste minuut bij de eerste serieuze doelpoging tot scoren. Thomas Meunier tikte op de rechterflank een diagonale pass meteen door op de Engelse tiener Jude Bellingham, die de bal handig meenam en doeltreffend uithaalde door de benen van keeper Ersin Destanoglu. Daarna lieten Erling Haaland, op aangeven van Donyell Malen, en Marco Reus kansen op 0-2 liggen.  \n  \nVlak voor de rust scoorde Haaland alsnog met een intikker na goed voorbereidend werk van Bellingham. Het was zijn 21ste goal in de Champions League in nog maar zeventien duels. Daarmee is de 21-jarige Noor recordhouder. Ruud van Nistelrooy, de nummer 2 in deze rangschikking, scoorde voor de 21ste keer in de Champions League in zijn 27ste wedstrijd.  \n  \nDiep in de extra tijd van het duel deed Francisco Montero met een kopbal iets terug namens Besiktas, maar daar bleef het bij voor de Turken: 1-2.","intensity":0,"negativity":0,"cluster_id":28,"similar_texts":"text257"},{"id":"38","publisher":"Trouw","date":"2021-09-16","url":"https://krant.trouw.nl/titles/trouw/8321/publications/1356/articles/1446675/37/1","title":"Drie keer lijkt eindelijk scheepsrecht voor de verfilming van Dune","text":"### Sciencefiction recensie\n\nHet gold lang als onverfilmbaar: sciencefictionspektakel Dune. Twee regisseurs beten hun tanden er al op stuk, hun films werden legendarische mislukkingen. Daardoor liet de Canadese Hollywood-regisseur Denis Villeneuve zich niet ontmoedigen. En drie keer is kennelijk scheepsrecht.  \n  \nDune is gebaseerd op de gelijknamige bestseller van de Amerikaanse schrijver Frank Herbert uit 1965. Hij schiep een mythische, toekomstige wereld die zich afspeelt in het jaar 10191. Het flink uitdijende universum uit zijn roman wordt wel een mix tussen Tolkiens The Lord of the Rings en Star Wars genoemd.  \n  \nCentraal staat de jonge edelman Paul Atreides die in Villeneuve's Dune met ernstig gemoed wordt gespeeld door Timothée Chalamet, de jonge ster uit Call Me By Your Name.  \n  \nHet valt niet mee om de gebeurtenissen bondig weer te geven, maar het komt erop neer dat Paul Atreides naar de gevaarlijke woestijnplaneet Arrakis moet reizen om als een soort messias de toekomst van zijn familie en zijn volk veilig te stellen.  \n  \nDe woestijnplaneet, die ook wel Dune (Duin) wordt genoemd, is de enige planeet die over een magisch, geestverruimend goedje beschikt dat ruimtereizen mogelijk maakt en gebruikers bovenmenselijke krachten geeft. Paul Atreides moet het goedje zien te beschermen, maar krijgt onder meer te maken met gigantische zandwormen. De vliegensvlugge, levensgevaarlijke schepsels die afkomen op geluid hebben muilen als kraters.  \n  \nVerder is er het reguliere spul: spanning en avontuur, opgetrokken rond een held, een slechterik en een verrader. Je kunt het naar aanleiding van Dune over ecologie en evolutie hebben, je kunt er een psychologische thriller in zien, maar evengoed een oorlogsfilm of een coming-of-agedrama. De mooiste zin is wat mij betreft helemaal aan het begin te horen: \"Dromen zijn berichten uit de diepte\".  \n  \nEen sprong terug in de tijd. Arme David Lynch die begin jaren tachtig net een groot succes had geboekt met zijn tweede film The Elephant Man (1980, acht Oscarnominaties), toen hij werd gebeld door de beroemde Italiaanse filmproducent Dino De Laurentiis. Ridley Scott had afgezegd, of hij Dune niet wilde verfilmen? Zijn dochter Raffaella De Laurentiis zou produceren.  \n  \nLynch kende het boek van Frank Herbert niet, had zelfs nog nooit sciencefiction gelezen, maar las de kolossale roman, en was enthousiast. Voordat hij het wist, had hij zijn handtekening gezet. Zijn grote fout was, zo herhaalde hij in latere interviews, dat hij geen final cut had bedongen, dat hij geen totale creatieve controle had.  \n  \nHet betekende dat Dune (1984) na een chaotische, uitputtende, ruim drie jaar durende productie op locatie in Mexico Stad ook nog eens werd verknipt. Het resultaat was desastreus: een houtje-touwtjesciencefiction, die in de uitverkoop leek te zijn gemaakt, en eigenlijk te beroerd was om cult te heten.  \n  \nDe debuterende Kyle MacLachlan, de latere Twin Peaks-held, deed zijn best als de jonge Paul Atreides. Ook de Britse popster Sting gaf in een gastoptreden een aardig showtje weg als een wreedaard die indrukwekkend met zijn spierballen rolt. Maar het mocht niet baten, of zoals Lynch het verwoordde: \"Dune is een gigantisch verdriet in mijn leven\".  \n  \nTerwijl het daarvoor, in de jaren zeventig, ook al eens flink was misgegaan. Sterker, de Chileense cineast en fantast Alejandro Jodorowsky had zijn wilde plan niet eens van de grond gekregen. Jodorowsky had met hulp van zijn Franse producent de film al helemaal laten uittekenen door de bekende Franse striptekenaar Moebius.  \n  \nOok had hij voor zijn Dune-epos, dat ongeveer tien uur moest duren, een markant rijtje acteurs aangetrokken, behalve Orson Welles en Mick Jagger zou ook de Spaanse surrealistische kunstschilder Salvador Dalí erin optreden. De soundtrack zou worden verzorgd door Pink Floyd.  \n  \nJodorowsky's Dune wordt wel the greatest film never made genoemd. En hoewel de film er zelf niet kwam, werd er enkele jaren geleden wel een fantastische documentaire gemaakt over de film, die financiers gek maakte. Die documentaire, Jodorowsky's Dune, beleefde in 2013 zowaar een succesvolle première op het Filmfestival van Cannes.  \n  \nHoewel er best wat geld beschikbaar was, waren het vooral financiële perikelen waarmee Jodorowsky en Lynch kampten bij het opzetten van hun grootschalige sciencefictionprojecten. Daar heeft Villeneuve's Dune niet onder te lijden gehad, de film werd voor een geschatte 165 miljoen dollar gemaakt.  \n  \nZijn woestijnplaneet ziet er dan ook spectaculair uit in de bioscoop, al wordt er wel erg gedragen geacteerd, alsof het allemaal heel belangrijk is. Je mist een beetje lucht en humor, maar dat schijnen de echte Dune-fans helemaal niet erg te vinden, dat het fantasy-verhaal zo super serieus is. Zij kunnen zich, als Dune: Part One aan- slaat, verheugen op Dune: Part Two. Want in dat franchise-universum leven wij dan weer.  \n  \nDune  \n  \nDune (1984), regie: David Lynch. Met Kyle MacLachlan, Virginia Madsen en Silvana Mangano.  \n  \n*  \n  \nJodorowsky's Dune (2013), regie: Frank Pavich.  \n  \n****  \nDune (2021), regie: Denis Villeneuve. Met Timothée Chalamet, Rebecca Ferguson, Oscar Isaac en Josh Brolin.  \n  \n****","intensity":0,"negativity":0,"cluster_id":21,"similar_texts":"text230"},{"id":"39","publisher":"De Volkskrant","date":"2021-09-15","url":"https://krant.volkskrant.nl/titles/volkskrant/7929/publications/1360/articles/1445943/23/1","title":"DSM stoot materialen af, zet in op voeding","text":"Speciaalchemiebedrijf DSM gooit het roer om en gaat zich volledig op voeding en gezondheid richten. De Limburgse multinational zet zijn materialentak, waar vorig jaar ruim 1,5 miljard euro in om ging, in de etalage.  \n  \nDat heeft DSM dinsdagochtend aangekondigd. 'Door ons uitsluitend te richten op onze activiteiten op het gebied van gezondheid, voeding en biowetenschappen kunnen wij slagvaardiger en effectiever opereren en tegemoetkomen aan de groeiende behoefte aan betere en duurzamere voeding', aldus Geraldine Matchett en Dimitri de Vreeze, die samen de leiding hebben bij DSM.  \n  \nVolgens het duo heeft een verkoop van de materialentak de voorkeur, maar duurt het nog even voordat daar duidelijkheid over is. 'Dat gaat niet om weken, maar duurt zeker ook niet jaren', aldus De Vreeze. De verkoop van de materialentak kan DSM miljarden euro's opleveren. Het leidende duo wilde dinsdag niet vooruitlopen op de vraag waar die toekomstige miljarden aan besteed gaan worden.\n\nWake-upcall\n\nCo-ceo De Vreeze verwees nadrukkelijk naar de klimaatcrisis voor de strategische stap. Volgens De Vreeze is het jongste IPCC-rapport een 'wake-upcall' en is duidelijk dat voeding en gezondheid gevaar lopen door onder meer extreem weer. 'Maar het is nog niet te laat om in actie te komen', aldus De Vreeze.  \n  \nHiermee gaat de transformatie van het in 1902 door de staat opgerichte bedrijf een stap verder. Wat in dat jaar begon als mijnbouwbedrijf, richtte zich na de sluiting van de Limburgse mijnen vanaf de jaren zestig op de petrochemie. Daarna richtte DSM haar pijlen op de fijnchemie als hoogwaardige plastics en industriële chemicaliën, en nu op de voedingsmiddelen- en gezondheidsindustrie.  \n  \nDie jongste transformatie is al langer bezig. Vorig jaar verkocht het bedrijf enkele onderdelen van zijn materialentak, die onder meer verfcomponenten en harsen produceerden, voor 1,6 miljard euro. Nu heeft DSM aangekondigd te onderzoeken wat het wil doen met de rest van deze tak van het bedrijf, die onder meer materialen voor auto's en elektronica maakt.\n\nDierlijke eiwitten verduurzamen\n\nDSM zegt zich te willen richten op verduurzaming van voedselproductie. Daar past de materialentak niet goed bij. DSM zal in de toekomst uit drie onderdelen bestaan. Het eerste is een Food & Beverage divisie die de voedings-, drank- en huisdiervoedingsactiviteiten van de huidige onderdelen DSM Food Specialties en DSM Nutritional Products samenvoegt.  \n  \nDeze divisie is goed voor meer dan 1 miljard euro aan omzet.  \n  \nVerder komt er een tak voor gezondheid, voeding en zorg met een omzet van ongeveer 2,5 miljard euro. Dit onderdeel streeft ernaar de groeiende wereldbevolking gezond te houden met voeding en zorg. Het derde onderdeel is de Animal Nutrition & Health Business Group met meer dan 3 miljard euro aan bestaande omzet. Deze divisie zal zich richten op het verduurzamen van de dierlijke eiwitproductie. Deze tak omvat ook de datagestuurde besluitvormingsinstrumenten voor boeren, en die voor dierenartsen en dierengezondheidsdeskundigen.  \n  \nDe Limburgse multinational deed ook een reeks toezeggingen voor het aanpakken van 'urgente maatschappelijke en milieu-uitdagingen' en de manier waarop de wereld voedsel produceert en consumeert in 2030. Het bedrijf belooft te investeren in innovaties en wil via partnerschappen en pleitbezorging veranderingen teweegbrengen om te zorgen voor toegankelijke, betaalbare, gezonde voeding en gezonde bestaansmiddelen wereldwijd.  \n  \nBeleggers hadden de gisteren aangekondigde strategische stap al eerder geopperd. Ze waren dinsdag goed te spreken over de plannen. Het aandeel DSM steeg in Amsterdam 4 procent.","intensity":0,"negativity":1,"cluster_id":19,"similar_texts":"text721"},{"id":"40","publisher":"NRC Handelsblad","date":"2021-09-15","url":"https://www.nrc.nl/nieuws/2021/09/14/dsm-stopt-met-plastics-en-zet-alles-op-voedsel-a4058334#20210915-79806-301","title":"DSM stopt met plastics en zet vol in op voedsel","text":"Voedseltransitie De voedseltak van  DSM krijgt prioriteit, dus stoot het   chemieconcern zijn materialentak af: van vezels naar vitaminepillen. ,De Nederlandse chemiemultinational DSM gaat zich volledig richten op voeding. Daarom splitst het bedrijf zich op en wordt voor de materialentak – gefocust op sterke vezels en hoogwaardige plastics – een nieuwe eigenaar gezocht. Dat hebben de bestuursvoorzitters van DSM, Geraldine Matchett en Dimitri de Vreeze, dinsdag bekendgemaakt. Het tweetal noemt de klimaatcrisis als reden. „Door ons te richten op gezondheid, voeding en biowetenschap kunnen we wendbaar en met meer impact opereren”, aldus het duo.Volgens analist Wim Hoste van zakenbank KBC Securities lag deze beslissing in de lijn der verwachting. „Kijk naar hun transformatie van de afgelopen decennia. Ze waren al van een petrochemisch bedrijf veranderd in een mixed specialties group. Het gewicht van de voedseltak is steeds groter geworden.”De voedseltak is goed voor zo’n 80 procent van DSM’s omzet – 6,5 miljard euro, de materialentak genereert 1,5 miljard euro. Het resultaat in de voedseldivisie bedroeg vorig jaar ruim 1,3 miljard euro, op materialen was dit 272 miljoen. Pakweg een derde van de drieduizend werknemers van DSM in Nederland werkt in de materialendivisie. Het concern telde vorig jaar wereldwijd ruim 21.000 werknemers, van wie bijna 16.000 in de voedingsdivisie, en een kleine 3.000 in de materialentak.Analist Hoste verwacht dat de verkoop van de materialendivisie 4,8 miljard euro zal opleveren. „Geld dat waarschijnlijk gebruikt gaat worden om nóg meer acquisities binnen de voedselsector te doen.” Minder chemie, meer voedsel: de voortzetting van wat ooit het mijnbouwbedrijf was van de Nederlandse staat, past deze strategie al langere tijd toe. Eerder dit jaar rondde de Limburgse multinational de verkoop af van zijn coatingharsen. Dit onderdeel van de materialendivisie ging voor 1,6 miljard euro naar het Duitse Covestro. Aan de voedselkant werd juist gekocht: vorig jaar nog het Oostenrijkse Erber Group (980 miljoen euro) en het Deense Glycom (765 miljoen euro). Begin deze maand nam DSM het Amerikaanse smaakstoffenbedrijf First Choice Ingredients over voor 453 miljoen dollar en werd samenwerking aangekondigd met het Nederlandse kweekvleesbedrijf Meatable. De consumptie tijdens de coronacrisis lag in lijn met de ontwikkeling van het bedrijf: waar de verkoop van kunststoffen voor auto-onderdelen daalde omdat verkeer en autoverkoop afnamen, nam bij mensen de belangstelling voor gezond voedsel en bijvoorbeeld multivitamines juist toe.ING-analist Reg Watson koppelt de verkoop van de materialentak aan de duurzame missie van DSM, die werd ingezet onder de vorige topman, Feike Sijbesma. „Het wordt steeds moeilijker om uit te leggen hoe plastic past in die duurzame missie.”De beurs reageerde positief op het nieuws van de splitsing: het aandeel DSM sloot dinsdag 4,5 procent hoger.\n\nEen versie van\n\ndit artikel\n\nverscheen ook in\n\nNRC Handelsblad\n\nvan 15 september 2021\n\nEen versie van\n\ndit artikel\n\nverscheen ook in\n\nNRC in de ochtend\n\nvan 15 september 2021","intensity":0,"negativity":1,"cluster_id":5,"similar_texts":"text222"},{"id":"41","publisher":"De Volkskrant","date":"2021-09-16","url":"https://krant.volkskrant.nl/titles/volkskrant/7929/publications/1361/articles/1446673/31/1","title":"Een atelier als een isolatiecel, om je af te sluiten voor de chaos","text":"In het Koninklijk Paleis in Amsterdam hangt tijdelijk een dubbelportret van Ferdinand II en Isabella I, het Spaanse vorstenpaar uit de 15de eeuw. Ze zien er grauw en uitgeteerd uit, eerder dood dan levend. Met haar spookachtige doek wilde Natasja Kensmil bepaald niet hun hielen likken. Onder de heerschappij van het katholieke koppel werd in Spanje immers de religieuze haat aangewakkerd tegen joden en moslims.  \n  \nVeel mensen vinden haar schilderijen gruwelijk, wreed, op het morbide af. 'Maar als ik op straat loop, zie ik niet anders dan dat. Chaos', zegt Natasja Kensmil daar zelf over in een recente documentaire in de reeks Hollandse Meesters in de 21ste eeuw. Haar werk is doordrenkt met historische thema's, want ze is ervan overtuigd dat het verleden van groot belang is voor het heden. 'Het voedt het, het vormt het, het is er voortdurend mee in onderhandeling.'  \n  \nWoensdag werd de Johannes Vermeer Prijs 2021 aan haar toegekend. De Nederlandse staatsprijs voor de kunsten wordt sind 2009 uitgereikt aan in Nederland werkende kunstenaars uit alle disciplines. Vorig jaar won fotograaf Rineke Dijkstra; eerdere laureaten zijn onder anderen regisseur Ivo van Hove, violist Janine Jansen, schilder Marlene Dumas en architect Rem Koolhaas.  \n  \n'Helend, opbouwend en kritisch tegelijkertijd', zo noemt de jury onder leiding van Andrée van Es het werk van Natasja Kensmil. 'Ze weet op haar eigen manier een verbinding te leggen tussen erfgoed en actualiteit, en maakt deze op indringende wijze zichtbaar op doek en papier.' De jury waardeert het dat Kensmil niet 'bekladt, weghaalt en negeert, maar juist vervormt'. Het prijzengeld - 100 duizend euro - is bedoeld voor een speciaal project binnen haar werkterrein.  \n  \nKensmil (Amsterdam, 1973) studeerde aan de Gerrit Rietveld Academie en bij De Ateliers in Amsterdam. Ze exposeerde in binnen- en buitenland en won verschillende prijzen, waaronder in 1998 de Koninklijke Subsidie voor Schilderkunst (nu Koninklijke Prijs). Daar toonde ze, eveneens in het Paleis op de Dam, zes afgehouwen hoofden van zwarte vrouwen, met 17de-eeuwse kragen van wit kant en opengesperde gezichten. De titel - Schwarzkopf - valt te lezen als een scheldwoord, maar verwijst ook naar het Duitse shampoomerk.  \n  \nMacht en onmacht, het aardse en het spirituele, opoffering en geweld zijn nooit ver weg in de monumentale doeken. 'Ze voelt de noodzaak van het schilderen, ze vereenzelvigt zich helemaal met haar onderwerpen', zegt Zsa-Zsa Eyck van galerie Andriesse-Eyck, die de schilderijen van Kensmil verkoopt. 'Ze vertelt haar verhalen ook met haar schildertechniek. In die hele dikke textuur, de verfdruipers, voel je het verhaal, de ellende. Soms laat ze hele stukken van het doek juist onbeschilderd om te wijzen op aspecten die in de officiële geschiedschrijving worden verzwegen.'  \n  \nZe moet zich 'geraakt' voelen door wat er gebeurt - in de samenleving of in haar privéleven. Zo maakte ze een reeks schilderijen gebaseerd op de post-mortemfotografie - afbeeldingen van jonggestorven kinderen. Ze dacht dat het een verdwenen genre was, uit victoriaanse tijden, tot haar zoontje van drie maanden ernstig ziek werd en op de grens van leven en dood balanceerde. Een verpleegkundige vroeg of ze eventueel een post-mortemfoto van hem zou willen hebben.  \n  \nHaar atelier hangt vol met beeldmateriaal dat als inspiratie dient, vooral harde, expliciete foto's en reproducties. Haar atelier is een 'isolatiecel', waar ze zich kan afsluiten voor de chaos, waar ze verbanden kan leggen tussen alle gebeurtenissen - uit heden én verleden - die haar bezighouden.  \n  \nAls ze aan een schilderij werkt, draait ze het aan het eind van de dag om. Ze wil er de volgende dag niet direct mee worden geconfronteerd. Het opnieuw kijken is volgens haar een 'kritisch moment'. 'Wat vind ik ervan, is het wel goed genoeg, of gepruts? Het is altijd moeilijk om te beslissen wanneer een werk af is. Ik moet me als het ware gechoqueerd voelen om te kunnen zeggen: ja, dit is het. Nu staat het schilderij zo op zichzelf dat het mij niet meer nodig heeft.'  \n  \n\\-----\n\n3X EXPOSITIES MET NATASJA KENSMIL\n\nBij Kunsthal Kade in Amersfoort komt de overzichtstentoonstelling A Poison Tree. De titel verwijst naar een gedicht van William Blake, over gevoelens van boosheid die de vorm krijgen van een boom met een prachtige, maar giftige appel. (25 september t/m 9 januari)  \n  \nDe Amsterdam Museum-vleugel van de Hermitage in Amsterdam combineert schilderijen van Natasja Kensmil te midden van de permanente presentatie 'Groepsportretten van de 17de eeuw'. (t/m 2 januari)  \n  \nVanwege het 150-jarig jubileum van de Koninklijke Prijs voor Vrije Schilderkunst is in het Koninklijk Paleis in Amsterdam de tentoonstelling Grensverkenners te zien. Van Natasja Kensmil hangt in de burgemeesterskamer het portret van Ferdinand II en Isabella I. (t/m 3 oktober)","intensity":1,"negativity":1,"cluster_id":57,"similar_texts":"text598"},{"id":"42","publisher":"Algemeen Dagblad","date":"2021-09-16","url":"https://krant.ad.nl/titles/algemeendagblad/7908/publications/26166/articles/1446677/29/3","title":"Even simpele als magische fabel, een bijna perfecte film","text":"drama  \n  \nRegie: Céline Sciamma  \n  \nHoofdrollen: Joséphine Sanz, Gabrielle Sanz en Nina Meurisse.  \n  \nDe ironie: in dezelfde week als het peperdure en met visuele bombast behangen sciencefictionepos Dune, komt de Franse Céline Sciamma (van het meesterwerk Portrait de la Jeune Fille en Feu uit 2019) met een in lockdown opgenomen en voor een habbekrats gemaakte 'tijdreisfilm' zonder computereffecten. Driemaal raden welke film de meeste emotionele zeggingskracht bevat.  \n  \nDe 8-jarige Nelly heeft zojuist afscheid moeten nemen van haar grootmoeder en helpt haar ouders met het opruimen van haar appartement. In het bos rondom oma's huis treft Nelly een meisje aan dat er precies zo uitziet als zij. Het blijkt de jonge versie van haar moeder Marion.  \n  \nPetite Maman, over de behoefte om elkaar ondanks of juist vanwege generatieverschillen te willen begrijpen, is simpel, elegant, magisch en op haast terloopse wijze ontroerend.  \n  \nEen nagenoeg perfecte film.","intensity":0,"negativity":0,"cluster_id":36,"similar_texts":"text790"},{"id":"43","publisher":"Algemeen Dagblad","date":"2021-09-15","url":"https://krant.ad.nl/titles/algemeendagblad/7908/publications/26147/articles/1445950/3/2","title":"Ex-piloot Julio Poch krijgt zes ton voor acht jaar onterecht in de cel","text":"Demissionair minister Ferd Grapperhaus van Justitie en Veiligheid heeft gisteravond in de Tweede Kamer gezegd dat Poch een 'dagvergoeding onterechte detentie' krijgt. Dat is 100 euro per dag. Omdat Poch in het buitenland vastzat, wordt dat bedrag verdubbeld. Volgens Grapperhaus waren die jaren 'tropen-jaren', omdat het voor de familie van Poch lastig was hem te bezoeken.  \n  \nEen snelle rekensom leert dat Poch dan ongeveer 600.000 euro tegemoet kan zien. Dat bedrag is exclusief een tegemoetkoming in zijn advocaatkosten, die het kabinet ook uittrekt. De minister sprak van een 'eenzijdige, onherroepelijke toezegging'.  \n  \nPoch, een Nederlands-Argentijnse piloot, zat acht jaar in de Argentijnse cel voor hij werd vrijgesproken van medewerking aan de zogeheten dodenvluchten die de Argentijnse militaire junta eind jaren 70, begin jaren 80 uitvoerde. Bij die dodenvluchten werden tegenstanders van de militaire dictatuur uit vliegtuigen gegooid.\n\nUitleveren\n\nNederland mocht Poch destijds niet zelf uitleveren aan Argentinië. Hij werd in 2009 in Spanje gearresteerd nadat Nederland informatie had verstrekt over zijn laatste vlucht voorafgaand aan zijn pensioen.  \n  \nEen commissie die de kwestie onderzocht, concludeerde dat Nederland niets onrechtmatigs had gedaan. Veel partijen zijn kritisch over de bevindingen van deze commissie onder leiding van Ad Machielse, voorheen advocaat-generaal bij de Hoge Raad.","intensity":0,"negativity":1,"cluster_id":10,"similar_texts":"text231"},{"id":"44","publisher":"NRC Handelsblad","date":"2021-09-15","url":"https://www.nrc.nl/nieuws/2021/09/15/voetbal-fc-barcelona-kansloos-tegen-bayern-munchen-a4058365#20210915-79806-310","title":"FC Barcelona  kansloos tegen Bayern München","text":"FC Barcelona speelde in de Champions League een kansloze wedstrijd tegen Bayern München. De ploeg van trainer Ronald Koeman verloor dinsdagavond op eigen veld met 3-0 van de Duitse kampioen. Bij Barcelona maakte Luuk de Jong zijn debuut. De van Sevilla gehuurde Nederlander begon vanwege blessures bij een aantal spitsen in de basis. Samen met Memphis Depay werd De Jong geen moment gevaarlijk tegen Bayern, dat na een half uur op voorsprong kwam via Thomas Müller. In de tweede helft scoorde topscorer Robert Lewandowski twee keer. Koeman was na afloop realistisch over het spel van Barcelona, dat grote financiële problemen heeft. „Wij hebben gewoon te weinig spelers van het allerhoogste niveau. We zijn geloof ik geëindigd met vier of vijf spelers van een jaar of 18. Die worden heel goed, maar ze zijn nog maar 18, dan kom je tegen Bayern gewoon tekort”, zei hij tegen RTL 7. (ANP)\n\nEen versie van\n\ndit artikel\n\nverscheen ook in\n\nNRC Handelsblad\n\nvan 15 september 2021","intensity":1,"negativity":0,"cluster_id":6,"similar_texts":"text224"},{"id":"45","publisher":"NRC Handelsblad","date":"2021-09-15","url":"https://www.nrc.nl/nieuws/2021/09/15/fokke-sukke-a4058290#20210915-79806-120","title":"Fokke & Sukke","text":"Een versie van\n\ndeze illustratie\n\nverscheen ook in\n\nNRC Handelsblad\n\nvan 15 september 2021\n\nEen versie van\n\ndeze illustratie\n\nverscheen ook in\n\nNRC in de ochtend\n\nvan 15 september 2021","intensity":0,"negativity":0,"cluster_id":24,"similar_texts":"text240"},{"id":"46","publisher":"Algemeen Dagblad","date":"2021-09-16","url":"https://krant.ad.nl/titles/algemeendagblad/7908/publications/26166/articles/1446677/13/1","title":"Gasprijs drijft uitstoot op","text":"### Stroom kolen\n\nDe laatste jaren zijn er miljarden geïnvesteerd in subsidies voor zon- en windparken. Toch stoten we bij onze elektriciteitsproductie meer uit dan vorig jaar, en maken kolen als energiebron zelfs weer een voorzichtige comeback.  \n  \nDat laatste is onder meer een gevolg van de extreem hoge gasprijzen, stelt Jilles van den Beukel, energieanalist bij het The Hague Centre for Strategic Studies. Stroom uit gascentrales is het voornaamste fossiele alternatief voor kolenstroom, en is ongeveer de helft minder vervuilend. ,,De gasprijs heeft door groeiende wereldwijde vraag een enorme vlucht genomen. Vorig jaar zomer kostte een kubieke meter gas 5 euro, nu meer dan 60.''  \n  \nDe prijs van kolen is eveneens gestegen, maar minder hard. Van den Beukel: ,,Daardoor zijn kolen nu met een kleine revival bezig. Dat is opmerkelijk. Het geeft aan hoe extreem de situatie op de internationale gasmarkt is.'' Een andere reden voor de stijging ten opzichte van 2020 is dat vorig jaar 'veel en langdurig' onderhoud plaatsvond in kolencentrales, stelt Cor Pierik van het CBS.  \n  \nHet kabinet maakt wel werk van het sluiten van de kolencentrales. De vier nog bestaande centrales moeten in 2025 of 2030 dicht. Daarnaast overweegt de overheid één centrale eerder te sluiten dan in 2025. Ook mogen de installaties vanaf 2022 nog maar op 35 procent van hun capaciteit draaien.  \n  \nMaarten de Zeeuw, campagneleider Klimaat en Energie bij Greenpeace, vindt het niet hard genoeg gaan. De recente kolenopleving is een extra signaal dat de overheid meteen moet ingrijpen, stelt hij. ,,Het kabinet moet alles doen wat in zijn macht ligt.''  \n  \nMarjan Minnesma, directeur van milieu-organisatie Urgenda: ,,Er zou een noodplan moeten komen, iets waar jongeren al een tijd om vragen. In heel Europa zouden de kolencentrales zo snel mogelijk naar nul moeten, om gevaarlijke gevolgen van klimaatverandering zo veel mogelijk te beperken. De markt zou niet moeten bepalen dat er meer kolen verbrand worden, de overheid moet dat sturen.''\n\nMinder wind\n\nEr is nóg een oorzaak: 2021 is een tegenvallend 'windjaar'. Windmolens op land produceerden tussen januari en juni ruim 12 procent minder dan vorig jaar. Dat gat moet gevuld, en regelmatig zijn het de kolencentrales die bijspringen. In Duitsland, dat veel meer windmolens op het vasteland heeft, was dit nog duidelijker zichtbaar. Het aandeel windenergie daalde zo hard dat kolencentrales weer de belangrijkste bron van stroom zijn.  \n  \nIn Nederland zijn gascentrales hofleverancier. De productie van deze centrales daalde door de hoge gasprijzen sterk, van 60 procent naar 52 procent van de totale Nederlandse stroomproductie. Energiebronnen die de gaten vullen, naast kolen, zijn biomassa (30 procent meer dan in 2020), zon (plus 35 procent) en wind op zee. Het aandeel van die laatste bron verdubbelde door de ingebruikname van nieuwe parken zelfs ruim.  \n  \nBij elkaar opgeteld kwam 24 procent van de stroom in het eerste halfjaar van 2021 uit zon en wind, tegenover 20 procent een jaar eerder. Omdat de totale vraag naar stroom na corona toeneemt, komt deze extra productie niet in plaats van fossiele stroom, maar erbovenop. In het tweede kwartaal was de totale uitstoot van de Nederlandse elektriciteitsproductie 2 procent hoger dan vorig jaar.  \n  \nOnacceptabel, vindt De Zeeuw. ,,Dat de overheid dit in 2021 nog laat gebeuren, en dat er gewoon nog kolen verstookt worden, terwijl heel veel Nederlanders keihard aan de slag zijn om hun klimaatimpact te beperken... Dat is ongehoord.''\n\nUrgenda-doelen\n\nMilieu-organisatie Urgenda won eind 2019 definitief een klimaatzaak tegen de overheid. Het kabinet werd verplicht de uitstoot fors terug te dringen. In 2020 moest de CO2-uitstoot 25 procent lager liggen dan in 1990. Minnesma: ,,Door corona en omdat de kolencentrales in 2020 deels stillagen, is die doelstelling toen misschien net gehaald. Maar voor 2021 gaat dat niet lukken.''  \n  \nNu de economie weer draait, neemt ook de uitstoot weer toe. Dat kan ertoe leiden dat de 25 procents-doelstelling dit jaar niet gehaald wordt. De Zeeuw: ,,Dat is heel problematisch. Burgers moeten erop kunnen vertrouwen dat de overheid haar afspraken nakomt. Dat gebeurt nu niet.''  \n  \nEind oktober komt het Planbureau voor de Leefomgeving (PBL) met een nieuwe Klimaat- en Energieverkenning. Daarin stelt het adviesorgaan van de overheid vast of de Urgenda-doelen in 2020 zijn gehaald, en of ze dit jaar echt buiten beeld zijn. Conclusies daarover nu zijn voorbarig, stelt een woordvoerder.  \n  \n60  \n  \nVorig jaar zomer kostte een kubieke meter gas 5 euro, nu meer dan 60 euro.","intensity":0,"negativity":0,"cluster_id":60,"similar_texts":"text798"},{"id":"47","publisher":"De Telegraaf","date":"2021-09-15","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/e4b8827935a67bde60a2ae17d7b5165b/web/OPS/cciobjects.json&hash=45d39a5fd8db86b3c6b3#/pages/46-47","title":"Geen beurs meer voor corps","text":"Geen beurs meer voor corps\n\nDe Roeterseilandcampus van de Universiteit van Amsterdam. \n\nfoto ANP/hh\n\nAMSTERDAM Na recente geweldsincidenten bij het studentencorps in Amsterdam hebben de onderwijsinstellingen in de hoofdstad bestuursbeurzen ingetrokken voor komend collegejaar. A.S.C./A.V.S.V., zoals de vereniging officieel heet, mag zichzelf de komende tijd niet promoten of leden werven, staat in een brief aan de senaat van het corps.\n\nDe Vrije Universiteit Amsterdam, Universiteit van Amsterdam en Hogeschool van Amsterdam laten weten dat zij hun „afschuw uitspreken over de incidenten die hebben plaatsgevonden”. Zij betuigen hun steun aan alle slachtoffers. Deze kunnen ook steun krijgen als ze aangifte willen doen.","intensity":0,"negativity":0,"cluster_id":17,"similar_texts":"text534"},{"id":"48","publisher":"De Telegraaf","date":"2021-09-15","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/e4b8827935a67bde60a2ae17d7b5165b/web/OPS/cciobjects.json&hash=e567227401cfc961be4a#/pages/12","title":"Geen beurs meer voor corps na geweld","text":"Geen beurs meer voor corps na geweld\n\nDe sociëteit van het Amsterdamse corps aan de Warmoesstraat.\n\nAMSTERDAM  Na de recente geweldsincidenten bij studentenvereniging A.S.C./A.V.S.V. in Amsterdam hebben de onderwijsinstellingen in de hoofdstad de toegekende bestuursbeurzen ingetrokken voor komend collegejaar. Ook mag de vereniging de komende tijd zichzelf niet promoten of leden werven, staat in een brief aan de senaat van het corps. \n\nDe brief is afkomstig van de Vrije Universiteit Amsterdam, Universiteit van Amsterdam en Hogeschool van Amsterdam. „Wij spreken onze afschuw uit over de incidenten die de afgelopen periode hebben plaatsgevonden binnen uw vereniging en betuigen onze steun aan de slachtoffers”, schrijven ze. De slachtoffers kunnen steun krijgen als ze aangifte willen doen.\n\nUit de brief komt naar voren dat in ieder geval bij zes disputen ernstige incidenten hebben plaatsgevonden waarbij sprake is geweest van fysiek geweld.","intensity":0,"negativity":1,"cluster_id":17,"similar_texts":"text209"},{"id":"49","publisher":"De Telegraaf","date":"2021-09-16","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/547947934dd36ea4d0fb5c0c134c2413/web/OPS/cciobjects.json&hash=4c513d4d145268f10392#/pages/40-41","title":"Generaties op gelijke voet","text":"Generaties op gelijke voet\n\nDe tweelingzusjes Ganz als vriendinnen in ’Petite maman’.\n\n’Petite maman’\n\nWat: drama, sprookje\n\nRegie: Celine Sciamma\n\nMet: Joséphine Sanz, Gabrielle Sanz, Nina Meurisse\n\nNa haar broeierige historische drama Portrait de la jeune fille en feu (2019) lijkt de Franse filmmaakster Céline Sciamma terug te keren naar het heden. Totdat in het magisch-realistische Petite maman blijkt dat de grenzen van de tijd ook zomaar kunnen vervagen.\n\nTe pijnlijk\n\nGrootmoeder is dood. Gestorven in het verpleegtehuis. De 8-jarige Nelly (Joséphine Sanz) neemt afscheid van de andere bewoners en reist samen met haar ouders door naar oma’s oude huis, dat nu ook moet worden leeggeruimd. Omdat die confrontatie met het verleden haar moeder (Nina Meurisse) al snel te pijnlijk wordt, vertrekt zij weer. \n\nVader blijft om in te inpakken, terwijl hun dochter de omgeving verkent. In het bos achter het huis ontmoet ze een meisje (Gabrielle Sanz) dat ongeveer even oud is en met takken sleept. Ze is bezig met het bouwen van een hut en vraagt om hulp. Ook neemt ze Nelly mee naar haar ouderlijk huis, dat vreemd vertrouwd aandoet. Net als haar naam trouwens. \n\nVeel kinderen zijn benieuwd naar de jeugd van hun ouders en naar hoe zij ooit waren als kind. In Petite maman speelt Céline Sciamma met dat idee en laat twee heel verschillende generaties even op gelijke voet met elkaar verkeren. \n\nNet als in haar eerdere films (Naissance des pieuvres, Tomboy, Bande de filles) kiest de regisseur intussen consequent het perspectief van haar jonge personages. Nieuwsgierig, observerend en vol warmte smeden zij in dit hartveroverende sprookje een band die er eigenlijk ook al was. \n\nM.W.","intensity":0,"negativity":0,"cluster_id":36,"similar_texts":"text828"},{"id":"50","publisher":"Trouw","date":"2021-09-15","url":"https://krant.trouw.nl/titles/trouw/8321/publications/1355/articles/1445949/12/5","title":"Getuige in zaak tegen Netanyahu komt om in crash","text":"### Ramp\n\nBij een vliegtuigcrash nabij het Griekse eiland Samos is maandag een getuige in de zaak tegen de Israëlische ex-premier Benjamin Netanyahu omgekomen, melden Griekse luchtvaartautoriteiten. De 69-jarige Haim Giron was een voormalig topman bij het Israëlische ministerie van communicatie. Het privévliegtuig verdween kort voor de landing op het eiland Samos. Het wrak ligt ongeveer 30 meter diep in het water. De Griekse luchtvaartautoriteiten onderzoeken de crash en weten nog niet wat er precies is gebeurd.","intensity":0,"negativity":0,"cluster_id":56,"similar_texts":"text555"},{"id":"51","publisher":"Algemeen Dagblad","date":"2021-09-15","url":"https://krant.ad.nl/titles/algemeendagblad/7908/publications/26147/articles/1445950/2/3","title":"Getuige komt om bij vliegtuigcrash","text":"### Athene\n\nBij een vliegtuigcrash nabij het Griekse eiland Samos is maandag een getuige in de zaak tegen de Israëlische ex-premier Benjamin Netanyahu omgekomen. De 69-jarige Haim Giron was een voormalig topman bij het Israëlische ministerie van Communicatie.  \n  \nDe Griekse luchtvaartautoriteiten onderzoeken de crash en weten nog niet wat er precies is gebeurd. Het privévliegtuig verdween kort voor de landing op het eiland Samos. Ook Girons vrouw overleefde de crash niet.","intensity":0,"negativity":0,"cluster_id":56,"similar_texts":"text79"},{"id":"52","publisher":"De Volkskrant","date":"2021-09-16","url":"https://krant.volkskrant.nl/titles/volkskrant/7929/publications/1361/articles/1446673/8/4","title":"Getuige mishandeling Mallorca meldt zich","text":"Een van de gezochte getuigen van de fatale mishandeling van Carlo Heuvelman op Mallorca heeft zich woensdag bij de politie gemeld. Dinsdagavond in het programma Opsporing Verzocht werden geblurde beelden van twee mannelijke en twee vrouwelijke getuigen getoond, naar wie de politie op zoek is omdat zij mogelijk belangrijke informatie zouden hebben. Zes verdachten van 18 en 19 jaar oud, allen uit Hilversum, zitten al langer vast voor de zaak. Woensdagochtend zijn nog twee verdachten uit Hilversum van 18 en 19 jaar aangehouden.","intensity":0,"negativity":0,"cluster_id":25,"similar_texts":"text251"},{"id":"53","publisher":"Trouw","date":"2021-09-15","url":"https://krant.trouw.nl/titles/trouw/8321/publications/1355/articles/1445949/4/2","title":"Gezondheidsraad: Geef snel een derde prik aan mensen met afweerstoornis","text":"Geef een kleine groep met een ernstige afweerstoornis snel een derde prik van het coronavaccin en bereid een boostercampagne voor de rest vast voor, adviseert de Gezondheidsraad het kabinet.  \n  \nAlleen de mensen bij wie de twee prikken vanwege een afweerstoornis niet werken, moeten een derde prik krijgen. De rest, met de ouderen voorop, volgt wellicht later. Dat is de kern van het advies dat de Gezondheidsraad gisterochtend uitbracht. Coronaminister Hugo de Jonge neemt dit advies over, liet hij gisteravond tijdens de persconferentie weten.  \n  \nHoewel een derde prik voor de rest van Nederland nu niet nodig is, adviseert de Raad het kabinet wel vast 'te anticiperen' op een boostercampagne, zodat die meteen kan beginnen als blijkt dat gevaccineerden ernstig ziek worden doordat de effectiviteit van vaccins terugloopt, een scenario dat de Raad realistisch acht.  \n  \nOf het kabinet al vaccins moet inkopen, of priklocaties open moet houden is 'aan de uitvoering', zegt de voorzitter van de Gezondheidsraad Bart-Jan Kullberg in een persbriefing. Er is nu te weinig bekend over de werkzaamheid van zo'n boosterprik om al een prikcampagne te starten.  \n  \nOok is die extra prik nog niet goedgekeurd door het Europese Medicijnagentschap. Daarbij beschermen alle vaccins nog voor bijna 100 procent tegen ernstige ziekte, ook bij de deltavariant. Het is dus volgens de Gezondheidsraad simpelweg nog te vroeg om al met een volgende ronde te beginnen.  \n  \nDe boosterprik later aanbieden heeft daarentegen 'potentiële voordelen', aldus de Raad: het is theoretisch aannemelijk dat een langere tussenperiode uiteindelijk leidt tot betere bescherming. Ook kunnen in een later stadium wellicht vaccins gebruikt worden die zijn aangepast aan nieuwe varianten van het virus.  \n  \nDe groep die wel een derde prik moet krijgen, bestaat waarschijnlijk uit circa 200.000 mensen, schat Kullberg. Precieze aantallen weet hij niet. Het gaat bijvoorbeeld om transplantatiepatiënten, die afweeronderdrukkende medicatie moeten slikken. Wie nog meer in deze categorie vallen, moet het RIVM zelf bepalen, zegt Kullberg.  \n  \nUit onderzoek blijkt dat sommigen in deze groep wel een hogere immuunrespons krijgen als ze een derde prik krijgen. Deze extra dosis moet je daarom niet zien als booster, schrijft de Gezondheidsraad, maar als 'onderdeel van de primaire vaccinatieserie'. Hierover is ook geen wetenschappelijke discussie, aldus Kullberg, over het nut van een derde prik voor de rest van de bevolking vooralsnog wel.","intensity":0,"negativity":0,"cluster_id":51,"similar_texts":"text750"},{"id":"54","publisher":"De Telegraaf","date":"2021-09-15","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/e4b8827935a67bde60a2ae17d7b5165b/web/OPS/cciobjects.json&hash=6dd8ae2a8c04f19bffea#/pages/32","title":"Glas halfvol voor Slot","text":"Glas halfvol voor Slot\n\nCyriel Dessers maakt zijn debuut voor Feyenoord, maar kan het verschil niet maken in Israël.\n\nInzet: \n\nTrainer Arne Slot instrueert Marcus Pedersen.\n\nFOTO’S \n\nANP/HH\n\n❮❯\n\nFeyenoord-trainer blijft positief na gemiste kans uit bij Maccabi Haifa\n\nAMSTERDAM De entree van Feyenoord in de nieuwe Conference League is geen debuut geworden om nooit te vergeten. De ploeg van Arne Slot bleef uit bij het Israëlische Maccabi Haifa steken op 0-0. Een resultaat waarmee de Feyenoord-trainer wel kon leven, ook al had zijn ploeg het beste van het spel in Haifa. \n\n„Feyenoord had de kans om de wedstrijd te winnen tegen de kampioen van Israël”, besefte Slot. „Maar als je niet zelf kan winnen, moet je zorgen dat je niet verliest. Ik ben heel tevreden over onze organisatie in deze wedstrijd. We hebben bijna niets weggegeven.” \n\nMet de teruggekeerde Marcos Senesi stond de Feyenoord-defensie een stuk steviger dan in de twee duels zonder de Argentijn. Neo-international Justin Bijlow had een rustige avond, al moest hij zich een keer flink strekken bij een imposante knal van Tjaronn Chery, die op de lat eindigde.\n\nDe Nederlander was de gevaarlijkste klant bij Maccabi Haifa, dat in de fase voor rust nog enkele keren gevaar wist te stichten, maar in de tweede helft door Feyenoord in het defensief werd gedrongen en pas in de absolute slotfase weer een paar keer in de buurt van Bijlow kwam. „Niet alles kwam eruit wat we wilden. We hebben betere wedstrijden gespeeld”, vond Chery.\n\nFeyenoord-trainer Slot zag dat zijn ploeg na twee nederlagen en een periode van ruim twee weken zonder wedstrijden met name in de tweede helft tegen Maccabi weer het voetbal op de mat legde, waarmee de Rotterdammers eerder in het seizoen indruk maakten. En dat in de hitte van Haifa en op een lastig bespeelbaar veld. „Ik ben vooral ook heel tevreden dat we een resultaat hebben kunnen halen op de manier zoals wij willen spelen. Dat het niet tot stand is gekomen doordat we vijftien keer Justin nodig hebben gehad of door een hele hoop geluk.”\n\nOok Guus Til was blij met het dominante Feyenoord, dat na rust te zien was in het sfeervolle Sammy Ofer Stadion. „Ik vind het een beetje overdreven om te zeggen dat een punt ons heel erg goed doet na twee nederlagen. Maar Europees gezien is het acceptabel. In de tweede helft had ik wel het gevoel dat we dominant waren en dat ons spel van eerder in het seizoen weer terug te zien was.”\n\nSlot riep in Haifa ook op tot realisme. „Je moet ook kijken naar waar we vandaan komen. We waren vorig seizoen de nummer vijf van Nederland en hebben drie voorrondes moeten overleven. We zijn een nieuw team aan het opbouwen en dan ben ik niet ontevreden over dit resultaat tegen de kampioen van Israël in lastige omstandigheden.”\n\nMet een smalle groep krijgt Feyenoord de komende maanden een moordend schema voor de kiezen. Zondag staat alweer de topper tegen PSV op het programma. Til weet dat er zware maanden aankomen, maar kijkt er alleen maar reikhalzend naar uit. „Dit is wat je wil meemaken als voetballer. We moeten zorgen dat we fit blijven, strak in het regime blijven leven en geen gekke dingen gaan doen. Het dus als topsporters gaan benaderen”, aldus de middenvelder, die benieuwd is wat Feyenoord tegen PSV kan doen. „Het is een mooie test. Ik ben benieuwd of we ook tegen hen ons eigen spel kunnen spelen.”\n\nMaccabi Haifa (Isr)-Feyenoord 0-0. Scheidsrechter: Maresca (Ita). Gele kaart: Menachem, Chery, Rodriguez, Donyoh (Maccabi), Til (Feyenoord).\n\nFeyenoord: Bijlow; Pedersen, Trauner, Senesi, Malacia; Aursnes, Til, Kökcü; Toornstra (82. Geertruida), Linssen (76. Dessers), Sinisterra.\n\n’Je moet ook kijken naar waar we vandaan komen’","intensity":0,"negativity":0,"cluster_id":33,"similar_texts":"text394"},{"id":"55","publisher":"De Telegraaf","date":"2021-09-16","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/547947934dd36ea4d0fb5c0c134c2413/web/OPS/cciobjects.json&hash=125ab50145438f35b378#/pages/12-13","title":"Gulle giften voor herstel schilderij","text":"Gulle giften voor herstel schilderij\n\nKarlien Ritter van het Voorburgse museum bekijkt het winterlandschap.\n\nfoto peter van zetten  \n\n\nVOORBURG Dankzij gulle giften van donateurs kan Museum Swaensteyn in Voorburg een monumentaal winterlandschap laten restaureren. Het schilderij is gemaakt door de Voorburgse schilder Barend Brouwer, die ook de zomer, lente en herfst met de penseel heeft vastgelegd.\n\n„Het zomerdoek bezitten we al en we hebben goede hoop ooit onze eigen Voorburgse vier jaargetijden te kunnen presenteren”, zegt Karlien Ritter, hoofd museale zaken.\n\nSwaensteyn kocht het doek – een sneeuwlandschap van de Voorburgse Broeksloot – voor weinig geld op een veiling. Omdat de verflaag is bedekt door een dikke, sterk vergeelde vernis, en het museum onvoldoende middelen heeft om een restauratie te bekostigen, werd er een crowdfunding opgezet.","intensity":0,"negativity":0,"cluster_id":34,"similar_texts":"text291"},{"id":"56","publisher":"De Telegraaf","date":"2021-09-16","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/547947934dd36ea4d0fb5c0c134c2413/web/OPS/cciobjects.json&hash=f9e143a21ac35eb5299e#/pages/30-31","title":"Haller en Ajax MAGNIFIQUE!","text":"Haller en Ajax MAGNIFIQUE!\n\nAntony en Sébastien Haller omhelzen elkaar na weer een goal. Beide aanvallers zijn van grote waarde voor Ajax tijdens de start van de Champions League.\n\nFOTO’S Getty Images\n\nSébastien Haller tikt zijn en Ajax’ tweede doelpunt binnen na mooi voorbereidend werk van Antony.\n\n❮❯\n\nIn Champions League debuterende spits en Antony zijn Sporting Portugal veel te machtig: 1-5\n\nLISSABON MAGNIFIQUE! Anders kan het eerste optreden van Sébastien Haller (27) in de Champions League – tegen Sporting Portugal (1-5) – niet worden omschreven. De vraag of de in de Eredivisie veel scorende spits ook goed genoeg is voor het miljoenenbal, werd door de Franse Ivoriaan in Estadio José Alvalade zelf met een luid en duidelijk ’oui, oui’ beantwoord. Binnen negen minuten legde Haller de Portugezen met twee treffers over de knie (0-2) om – na een blunder van Remko Pasveer en een prachtgoal van Steven Berghuis – ook de 1-4 en 1-5 te maken. INCROYABLE, ongelooflijk!\n\nNatuurlijk, een beter moment om Sporting op het hoogste Europese clubvoetbalpodium te treffen, was niet denkbaar. En niet alleen omdat coach Ruben Amorim geen beroep kon doen op de geblesseerde topscorer van de afgelopen Portugese competitie, Pedro Goncalves (23 doelpunten), en zijn geschorste aanvoerder Sebastian Coates, die normaal gesproken de bewaking van Haller voor zijn rekening zou hebben genomen. Maar vooral omdat het basiselftal van Sporting – geheel in lijn met de clubkleuren – in het miljoenenbal een groentje is. \n\nMaar het zou veel te makkelijk zijn om de knappe en klinkende Amsterdamse zege alleen aan het verschil in ervaring op te hangen. Daarvoor speelde het elftal van Erik ten Hag veel te goed. Illustratief voor het enorme vertrouwen bij Ajax was de eerste actie van Jurriën Timber, nota bene een speler die tot de reis naar Portugal pas één Champions League-minuut achter zijn naam had staan. De verdediger kreeg na enkele seconden een onmogelijke bal aangespeeld, maar kapte zijn directe tegenstander met de bravoure van een routinier uit.\n\nNiet veel later, na één minuut acht om precies te zijn, lag de bal aan de andere kant tegen de touwen, waarbij Noussair Mazraoui zich van zijn beste kant liet zien. De rechtsback koos niet voor de makkelijke oplossing, maar een knappe actie voorwaarts en moest dat bekopen met een schop. Vlak daarvoor had hij de bal echter – op het randje van buitenspel – bij de fantastisch spelende Antony bezorgd. En nadat die via Goncalo Inacio tegen de paal had geschoten, was Haller met het hoofd vlijmscherp (0-1) en bleek het goed dat het vinkje voor zijn naam op de UEFA-lijst dit seizoen wél was gezet.\n\nMet de razendsnelle openingstreffer bleek Ajax te hebben geleerd van de vorige Champions League-campagne, waarin de kampioen van Nederland elke wedstrijd de eerste kans kreeg, maar daar te weinig mee deed om op het hoogste niveau te kunnen overwinteren. „Op dit podium krijg je niet zo veel mogelijkheden, dus elke kans moet raak zijn”, prentte Ten Hag zijn spelers in. \n\nHet was niet aan dovemansoren besteed, want na negen minuten was het 0-2. Antony liep de ’slapende’ Ruben Vinagre compleet het bos in en bediende Haller op maat.\n\nDe Amsterdammers leken daarmee het rimpeltje in de indrukwekkende cijfers van Ten Hag in Champions League-uitduels al glad te strijken. Van de twaalf keer dat de tukker op vreemde bodem het stuur in handen had, won Ajax zeven duels, eindigden er vier in een gelijkspel en werd maar één keer verloren: zijn laatste wedstrijd, op 1 december 2020 op Anfield tegen Liverpool. Het was het duel waarin André Onana – met zijn aanstaande dopingschorsing in het achterhoofd – blunderde.\n\nOndanks die dure fout wordt bij Ajax met weemoed teruggedacht aan de tijd waarin de Kat van Kameroen nog wel speelgerechtigd was. Hoewel het nog vroeg is om conclusies te trekken, lijken directeur voetbalzaken Marc Overmars en Ten Hag te lichtzinnig over Onana’s vervanging te hebben gedacht. Maarten Stekelenburg leek op tijd opgelapt voor het treffen in Lissabon, maar moest zijn plek onder de lat vanwege fysieke klachten alsnog afstaan aan de andere eind-dertiger Remko Pasveer (37), die opzichtig blunderde. Maar de 1-2 van Paulinho bleef uiteindelijk zonder gevolgen. Dankzij de ongrijpbare Antony, de koelbloedige tiener Ryan Gravenberch en vooral Steven Berghuis.\n\nZes minuten voor rust was hij het eindstation in een vloeiende Amsterdamse aanval (1-3). In één klap wist de sterke vervanger van de geblesseerde Davy Klaassen weer waarom hij de gevoelige overstap van Feyenoord naar Ajax heeft gemaakt en alle (doods)bedreigingen voor lief heeft genomen. In het Europese Ajax is het voor fijnbesnaarde spelers heerlijk voetballen. Al had Berghuis nog meer in het spel betrokken moeten worden.\n\nIn de tweede helft was het – mede door de onterechte gele kaarten die Timber en Edson Alvarez op slag van én net na rust kregen – zaak alert te zijn. Dat waren de gasten niet, want Paulinho maakte na twee minuten al de 2-3, maar de VAR bracht redding en keurde de goal af. Omdat Haller op aangeven van Antony pal daarna de 1-4 scoorde en zijn debuut ook nog met zijn vierde (!) treffer opluisterde, doofde het Portugese vuurtje. Door de zege, waarvan de beelden de hele wereld over gaan, moet de krachtige wens te overwinteren in de Champions League vanaf nu het doel zijn.\n\nSporting Portugal - Ajax 1-5 (1-3). 2\\. Haller 0-1, 9. Haller 0-2, 33. Paulinho 1-2, 39. Berghuis 1-3, 51. Haller 1-4, 63. Haller 1-5. Scheidsrechter: Sanchez (Spa). Gele kaart: Palhinha, Tomas, Feddal (Sporting Portugal), Timber, Alvarez, Martinez (Ajax). \n\nAjax: Pasveer; Mazraoui (71. Rensch), Timber, Martinez, Blind (80. Schuurs); Alvarez, Berghuis (77. Taylor), Gravenberch; Antony (70. Neres), Haller, Tadic.\n\nAmsterdammers trekken lessen uit campagne\n\nvan vorig seizoen: veel doeltreffender zijn","intensity":0,"negativity":0,"cluster_id":31,"similar_texts":"text491"},{"id":"57","publisher":"De Volkskrant","date":"2021-09-16","url":"https://krant.volkskrant.nl/titles/volkskrant/7929/publications/1361/articles/1446673/40/2","title":"Here We Move Here We Groove ★★★☆☆","text":"### Recensie\n\nRobert Soko (Kroatische vader, Servische moeder) komt in vele hoedanigheden: taxichauffeur in Berlijn, iets te afwezige vader van een schattig klein meisje én 'godfather' van de Balkan Beats, als DJ Soko.  \n  \nEn die laatste functie begint wat te wringen, dertig jaar nadat de vrolijke en opzwepende muziekstroming, mede door hem naar Duitsland geïmporteerd, plots de wereld veroverde - zij het vooral in de wat kleinere clubs, vandaar nog steeds die taxi. Soko is het zat, is toe aan iets nieuws.  \n  \nDe wat springerige, maar sympathieke documentaire Here We Move Here We Groove (eerder al te zien bij Idfa) volgt de Berlijnse dj in zijn zelfopgelegde missie om via nieuwe generaties migranten uit de hele wereld weer nieuwe muziekstromingen te populariseren.  \n  \nHere We Move Here We Groove  \nDocumentaire  \n★★★☆☆  \nRegie Sergej Kreso.  \n92 min., in 3 zalen.","intensity":0,"negativity":0,"cluster_id":59,"similar_texts":"text759"},{"id":"58","publisher":"De Volkskrant","date":"2021-09-15","url":"https://krant.volkskrant.nl/titles/volkskrant/7929/publications/1360/articles/1445943/34/2","title":"Het Parool wordt ochtendkrant, NRC stopt met middageditie in groot aantal regio's","text":"### Media\n\nHet Parool wordt vanaf 3 januari een ochtendblad. Het is niet de enige krant die dit besluit neemt: NRC Handelsblad stopt in 2022 met de middageditie in delen van het land. NRC-lezers krijgen daar voortaan de ochtendeditie.  \n  \nHet besluit van Het Parool de bezorging te verplaatsen van de middag naar de ochtend is genomen om 'journalistieke en praktische redenen', schrijft hoofdredacteur Kamilla Leupen in een brief aan de lezers.  \n  \n'De praktische reden: Het Parool is een van de weinige middagkranten in Nederland. De kosten voor distributie en bezorging zijn daardoor relatief hoog. Dit betekent dat de bezorging onder hoge druk staat.'  \n  \nDe ochtend is ook een logischer moment, vindt Leupen. 'De meeste mensen hebben aan het eind van de middag het nieuws al op hun smartphone gelezen. We denken dat we u in de ochtend een frisse blik op het nieuws kunnen bieden.'  \n  \nDPG Media, de uitgever van Het Parool, de Volkskrant en andere dagbladen, werkt op het gebied van distributie samen met Mediahuis, dat onder andere NRC Handelsblad uitgeeft. Zodra Het Parool stopt, stijgen de bezorgkosten van NRC ook.  \n  \nMede daarom zullen NRC-lezers in sommige regio's alleen nog de ochtendeditie ontvangen, zegt hoofredacteur René Moerland. 'Dat geldt voor Amsterdam en een flink aantal andere gebieden, en dan vooral buiten de randstad.'  \n  \nVolgens Moerland groeit het aantal NRC-abonnees, maar kiezen zij steeds vaker voor de digitale krant, vaak in combinatie met de papieren zaterdageditie. 'Dit heeft tot gevolg dat de oplage van de doordeweekse middageditie al jaren daalt. Omdat er in Nederland weinig middagkranten bestaan, worden de kosten van het distributienetwerk gedragen door een klein aantal kranten.'  \n  \nInhoudelijk maakt het weinig uit. De ochtendeditie heet sinds maart al niet langer nrc.next en is hetzelfde als de middagkrant. 'Heel soms wordt er nog iets aangepast, als er nog groot nieuws plaatsvindt in de nachtelijke uren of in de vroege ochtend.'  \n  \n'Dit is een wereldwijde trend', zegt Philippe Remarque, uitgever van Het Parool, Trouw en de Volkskrant. 'De avondkrant is aan het verdwijnen. Hij is een beetje achterhaald door de tijd, waarin mensen hun nieuws steeds vaker al online lezen. Voor redacties heeft hij al jaren geen meerwaarde meer.'  \n  \nMaakt DPG Media zich geen zorgen over opzeggingen van verstokte avondlezers? Remarque: 'Dat is een risico, maar we denken dat het wel zal meevallen. Bij regionale kranten van DPG Media heeft de verschuiving van de middag naar de ochtend niet geleid tot een daling van het aantal abonnees..'  \n  \nOok NRC-hoofdredacteur René Moerland is optimistisch. 'We hebben hiermee geëxperimenteerd, in sommige gebieden. Het aantal opzeggingen was verwaarloosbaar.' Is dit het begin van het einde van NRC als papieren middagkrant? 'Nee. Maar je kunt op je vingers natellen dat de distributie van de middageditie op een gegeven moment te duur wordt. Binnen vijf jaar is het zover, denk ik.'","intensity":0,"negativity":0,"cluster_id":22,"similar_texts":"text232"},{"id":"59","publisher":"Trouw","date":"2021-09-16","url":"https://krant.trouw.nl/titles/trouw/8321/publications/1356/articles/1446675/2/7","title":"Het weer","text":"Op veruit de meeste plaatsen blijft het droog. De zon krijgt in de loop van de dag meer ruimte, bij 18 tot 21 graden.","intensity":0,"negativity":0,"cluster_id":44,"similar_texts":"text829"},{"id":"60","publisher":"De Volkskrant","date":"2021-09-15","url":"https://krant.volkskrant.nl/titles/volkskrant/7929/publications/1360/articles/1445943/40/1","title":"In de ban van de vlieg","text":"### Interviews: terugblik op het maken van Abel (1986)\n\nAbel, het debuut van filmmaker Alex van Warmerdam, is misschien wel de beste Nederlandse film ooit gemaakt. In elk geval die van de jaren tachtig, zo oordeelde de Kring van Nederlandse Filmjournalisten in 1990. Beste film van 1986, volgens lezers van de Volkskrant. Twee Gouden Kalveren: een voor beste film en een voor beste regie.  \n  \nLiefst 300 duizend bioscoopbezoekers zagen het verhaal van de 31-jarige Abel, die tot frustratie van zijn vader Victor (Henri Garcin) en tot heimelijke genoegdoening van zijn moeder Duif (Olga Zuiderhoek) nog steeds thuis woont. Sterker nog, hij is in tien jaar niet meer de deur uit geweest, en houdt zich voornamelijk bezig met proberen vliegen doormidden te knippen.  \n  \nUiteindelijk verlaat Abel het ouderlijk huis. Niet omdat hij aan de haal gaat met Christine (Loes Luca), aan wie zijn vader hem probeert te koppelen, maar omdat hij verliefd wordt op Zus (Annet Malherbe), de peepshowdanseres die tevens de minnares van zijn vader is.  \n  \n35 jaar geleden was Abel een totale noviteit in het Nederlandse filmlandschap. 'Waaraan het de Nederlandse film vooral ontbreekt', zo begon de recensie in de Volkskrant destijds, 'is oorspronkelijkheid en persoonlijkheid.' Abel had dat wel. 'Een buitengewoon debuut', was de conclusie. 'Een raadselachtige, vervreemdende, absurdistische, kunstmatige film, die tegelijk zo concreet is als een klontje.'  \n  \nAbsurdistisch en toneelmatig. Oorspronkelijk en persoonlijk. Zo persoonlijk, dat het genre dat met deze film werd geboren een eenpersoonsgenre bleek te zijn. Alex van Warmerdam (69), die de film schreef, regisseerde en de hoofdrol speelde, verbreedde het palet van de Nederlandse film met kleuren die alleen hij kon hanteren, zo bleek in de decennia en films die volgden. Kleine Teun, De noorderlingen, De jurk.  \n  \nAlleen Alex van Warmerdam kan Alex van Warmerdam-films maken. Maar of hij het zou willen of niet, hij kan het niet alleen. Hoe kijken betrokkenen nu, 35 jaar nadat Abel in de bioscoop verscheen, terug op de film en op hun samenwerking met Van Warmerdam?  \n  \nVan Warmerdam zelf werd uiteraard ook benaderd, maar in dit geval liet hij liever anderen aan het woord.\n\nOlga Zuiderhoek (Duif, moeder van Abel)\n\n'Ik moest auditie doen, ook al kenden Alex en ik elkaar goed en hadden we eerder samengewerkt. Dat is al typisch Alex. Hij kent je, maar wil je dan toch in die rol zien en kijken hoe de chemie op het doek is. Alex weet wat hij zoekt en hij zoekt tot onder de stoeptegels tot hij het heeft gevonden. Al het geld, zo werd mij uitgelegd, was naar het decor gegaan. Dat was dan ook adembenemend. Mensen zeiden vaak: wat een mooi plaatje. Maar dat is absoluut niet wat Alex wenste te horen. 'Een plaatje? Dat is het huis van mijn ouders achter de schouwburg!' Alles bij Alex heeft een bedoeling. Zo bevat elke illustratie die je in Abel ziet een vis. En alle auto's die je ziet zijn rode Lada's. Dat valt je niet op, maar het werkt toch onbewust door en Alex weet dat.  \n  \n'Op een gegeven moment komt Christine (Loes Luca) langs bij Abel. Het idee is dat zij door Victor aan Abel wordt gekoppeld. Ze krijgt dan haring aangeboden, maar slaat die af. Ik moest toen zeggen: houd je niet van haring? Maar dat moest op een bepaalde toon. Alex vindt altijd dat acteurs zelf de psychologie achter hun personage moeten invullen. Dus ik dacht, bij het uitspreken van die zin, dat die moeder haar zoon niet kwijt wilde, aan welke meid dan ook. Dus ik speel 'houd je niet van haring' een beetje van 'nou, dat komt me wel goed uit, want ik ga ook bewijzen dat je niet van mijn zoon gaat houden'.  \n  \n'Maar Alex zei: 'Nee, ik hoor 'houd je niet van haring'', waarbij in de laatste helft van die zin zijn stem enorm omlaag ging. En met 'ik hoor' bedoelde hij niet dat hij mij dat hoorde zeggen. Nee, dat hoorde hij in zijn kop tijdens het schrijven. Ik kreeg die zin er maar niet goed uit. Op een gegeven moment zei hij dat we maar een half uurtje pauze moesten nemen. Ik heb toen die zin nog hardop staan oefenen. Uiteindelijk stopten we er maar mee. Ik weet niet of hij echt tevreden was, maar het heeft in elk geval niet de film verpest.  \n  \n'Van al mijn films ben ik het meest trots op Abel, omdat ik daar echt geregisseerd ben. Ja, je wordt in elke film geregisseerd, maar niet zo streng als Alex dat doet. Heel veel mensen willen een bepaalde charme uit een acteur halen, maar daar is het Alex helemaal niet om te doen. Hij weet gewoon precies wat hij wil en zegt dat. Daar gedij ik het best bij. Niet al die tierelantijnen. Duidelijkheid. Dat is zo leuk aan die eigenwijze Alex. Hij is echt een Nederlandse kunstenaar. We hebben in Nederland Reve, maar we hebben ook Alex van Warmerdam.'\n\nVincent van Warmerdam (muziek)\n\n'Alex had eerst een zwart-witexperiment gedraaid met een andere acteur voor de rol van Abel. Dat leek helemaal nergens op. Toen zei producent Laurens Geels: 'Je moet echt een speelfilm maken.' Dus er vol voor gaan. Ik had het best kunnen begrijpen als Alex in dat vroege, onzekere stadium van zijn carrière een professionele filmcomponist had ingehuurd, maar dat was niet aan de orde. Toen ik op een dag naar ons kantoor kwam, stond hij buiten een busje schoon te maken. Hij hield even op met spuiten. 'Trouwens, maak jij de muziek voor Abel?' 'Is goed', zei ik. 'Nou, oké.' Daar zijn verder weinig woorden aan vuilgemaakt. Hij vertrouwde op mijn intuïtie. Ik heb maandenlang zitten knutselen op een keyboard. Niemand wist wat het ging worden. Pas toen alles met muzikanten was opgenomen, werd alles duidelijk.  \n  \n'Het wonderlijke van Abel is dat ik heel veel muziek heb gemaakt met een vaag idee van een scène in mijn achterhoofd, maar die niet letterlijk kon timen omdat de montage nog niet af was. Uiteindelijk kwamen muziek en beeld samen en dat ging vrijwel probleemloos. Binnen twee dagen stond die muziek er helemaal onder. Het voelde als een wonder, of misschien waren we niet kritisch. Als ik nu terugkijk, valt mij op dat er een jeugdige overmoed in de muziek zit, maar ook in het gebruik ervan. Er zit best veel muziek in de film en die komt soms emotioneel helemaal niet overeen met de scène. Het leidt misschien zelfs wel af. Met de knowhow en de ervaring van nu ben je geneigd muziek en montage meer in elkaar over te laten lopen en muziek ondergeschikt te maken aan het verhaal. Dat was bij Abel niet aan de orde. Er zit een brutaliteit in, een vrijheid die ik heel prettig vind. Aan alles - in beeld, in scènes, in muziek - voel je het plezier van de makers. Het is onbevreesd.'\n\nAnnet Malherbe (Zus, peepshowdanseres en minnares van Victor)\n\n'Iedereen denkt altijd dat ik op de set aan de regisseur ben blijven hangen, maar Alex en ik waren tijdens de opnamen van Abel al vijf jaar bij elkaar en hadden samen al een kind. Ik was niet de eerste keus van de producenten. Het was de tijd van Monique van de Ven en Renée Soutendijk: oer-Hollandse, blonde meiden. Ik kreeg de rol van Zus toch en probeerde van alles uit: lang haar, krullen, opgestoken, omhoog met krullen boven op het hoofd. En toen dacht ik: ik knip het gewoon af. Korte kop. Dan zijn we helemaal weg bij dat heersende ideaal.  \n  \n'Duidelijkheid en helderheid staan bij Alex hoog in het vaandel. Het storyboard dat hij voor Abel had gemaakt was 30 centimeter dik en stond op een sokkel op de set. Iedereen kon kijken hoe een bepaalde scène eruit moest zien. Ook in zijn instructies naar acteurs is hij minutieus. Bij mij gaat hij dan nog wel een stapje verder. Hij is niet tactisch en didactisch, maar zegt gewoon: het is volslagen kut wat je staat te doen. Bij ons kan dat naast elkaar bestaan, dat werkt niet door in onze relatie. Dat is al vanaf het begin zo geweest. Als hij mij regisseert, ben ik de actrice. We kunnen goed samenwerken, maar ook goed vechten.  \n  \n'Met name de scènes in de peepshow vond ik leuk om te doen, maar ook heel spannend. Ik was net bevallen en had nog zo'n hangbuik, maar het is heel mooi in beeld gebracht. Er is een shot waarin ik op mijn knieën op die draaiende plaat zit en dan zo met mijn kont op die hoge hakken zak. Dat is mijn eigen kont en daar was ik best wel trots op. Uiteindelijk heb je het beeld dat ik tegen het eind van de film die pruik af trek en je dan dat platte koppie van me ziet. Dat vond ik ook heel mooi.  \n  \n'Ik kan niet zo goed naar mezelf kijken, maar deze film is nu zo ver weg, zo lang geleden. Ik was een kind, ik vind mezelf ook superknap daar. Iedereen is schattig en ontroerend. Vroeger vond ik het einde een beetje klunzig, als Duif Victor probeert neer te steken en dat er dan rode vulling uit die bank komt. Alex had die vulling helemaal rood laten kleuren, maar alsnog zie je allemaal van die witte schuimvlokken. Destijds vond ik dat heel stom en onhandig gemonteerd. Nu denk ik: dat is gewoon die film, dat hoort erbij.'\n\nDick Maas (producent)\n\n'Wat Abel voor de Nederlandse film heeft betekend? Ik denk dat er eindelijk een film kwam die heel anders was, een andere richting inzette. Al is Alex de enige die die richting heeft voortgezet. Hij maakte het palet breder, wat ik later ook met Flodder of De lift gedaan heb. Maar dit was artistieker dan de films die ik maakte. Tot die tijd had je voornamelijk boeken die verfilmd werden, niet echt door mensen met een eigen stijl. Ja, Verhoeven had een lekkere stijl, maar die had niet zo'n duidelijk stempel als Van Warmerdam. Alex houdt zich vast aan Alex van Warmerdam. Hij is dat genre. Dat is uniek in de Nederlandse filmgeschiedenis en daar mogen we best trots op zijn.'\n\nMarc van Warmerdam (decorbouwer, visboer, opnameleider, vlieg)\n\n'Ja, ik speelde ook de vlieg aan het eind van de film, wanneer het Abel eindelijk lukt er een doormidden te knippen. Die vlieg hangt aan een nylon draadje en een hengel. Ik had die hengel vast en Alex knipte met die schaar. We hebben toen ontzettend de slappe lach gekregen. Alex ging regieaanwijzingen geven, hoe die vlieg moest vliegen, waarop ik de vlieg toesprak en zei hoe die moest vliegen. Mijn favoriete scène is denk ik de dansscène met Loes. Het is eigenlijk slapstick, maar tegelijkertijd ongelooflijk tragisch en zielig. Mooier kun je het niet hebben, als tragiek en humor hand in hand gaan.  \n  \n'Na Abel en De noorderlingen, die door First Floor Productions waren geproduceerd, vroeg Alex me of ik niet zijn films helemaal wilde gaan produceren, zo zouden we het onder ons houden. Alex zei toen tegen Laurens Geels dat hij ons moest zien als twee kwajongens die een boomhut willen bouwen en dat het dan niet leuk is als vader de hele tijd op maat gezaagde planken aangeeft. Dat verwoordt op een sympathieke manier waar het om gaat: dat je alles zelf in de hand hebt, dus ook financiële beslissingen.  \n  \n'De belangrijkste les die ik leerde van Abel is dat je altijd genoeg geld moet hebben voordat je begint met draaien. Dat was ook een van de redenen voor Alex om zelf zijn films te gaan produceren. Het is zo vervelend om als maker tijdens het draaien verrast te worden door dingen die opeens niet meer kunnen en dan te moeten ingrijpen zonder dat je tijd hebt er goed over na te denken. Bij elke film moet op een gegeven moment worden bezuinigd, maar dat bezuinigen moet je doen voordat je gaat draaien.'\n\nLoes Luca (Christine, het meisje dat geen haring lust)\n\n'Het eerste citaat van Christine dat bij me opkomt: 'Tomaat mag ik niet hebben, dat is familie van de nachtschade.' Alex had meerdere mensen gecast voor mijn rol. Niet dat ik nu de beste was, maar ik kon me wel het best door de kamer laten slingeren tijdens het dansen. In die scène dans ik met Abel. Olga zegt dan: 'Wel Abel volgen, meisje.' En dan pakt Abel mij vast en slingert hij me door de kamer. Tijdens de audities liet ik dat dus het best gebeuren.  \n  \n'Ik doe eigenlijk nooit auditie voor films, maar in het geval van Alex snapte ik het wel. Ook al speel je de derde boom van links, hij wil toch altijd de combinatie van jou met die andere bomen zien. Ik had maar drie draaidagen, maar heb die als zo leuk ervaren. Van Alex mocht je mee terugkijken op de set, dat vond ik heel fijn. Hij neemt een take op en dan ren je met zijn allen naar de monitor. Tenminste, degenen die dat wilden, want je moet er maar tegen kunnen, naar jezelf kijken. En dan niet denken: mijn ene wimper zit niet goed, maar echt naar het geheel kijken. Ik heb nog nooit zo hard om een script gelachen als om dat van Abel. Het was gewoon heel geestig. Een vader die zijn zoon bedreigt met een geweer en dan zegt: naar bed. Ik vond het ook geweldig dat Alex zo'n pietje precies was. Hij wilde het beste van het beste. Het was heel leuk om met zo'n perfectionist te werken.'\n\nMarc Felperlaan (camera)\n\n'Alex houdt ervan om dingen voor zich te zien. Bij het maken van het storyboard zaten we tegenover elkaar. Als we een scène bespraken, tekende hij die uit, inclusief de lichtval. Dat is het leuke van met hem werken. Dick Maas bijvoorbeeld maakt gewoon een schets van een shot, maar bij Alex zijn het kunstwerkjes.  \n  \n'Een scène die me nog bijstaat, is die met de regensuggestie. Het lijkt alsof je de reflectie van regen ziet, maar technisch kwam het neer op een bak met water, met spiegels schots en scheef erin en daar een spot op gericht. Dat reflecteert dan op een gezicht of op een muur en ziet er heel betoverend uit. Dit is een van de meest fantastische films die op mijn pad zijn gekomen.'\n\nWilt u de film deze week gratis bekijken? Ga dan naar volkskrant.nl/abel.\n\nZEER NEDERLANDSE FILM\n\nPeter van Bueren, toenmalig filmrecensent van de Volkskrant, schreef in februari 1986 een uitgebreide, positieve recensie van Abel, die u online in haar geheel kunt lezen. 'Het merkwaardige van de nieuwe Nederlandse film Abel is dat je er bijna alles over kunt opmerken wat bij zoveel Nederlandse films de reden van hun mislukking is, terwijl hij juist een van de meest interessante en originele producties is die er de laatste jaren zijn gemaakt', schreef hij. 'Veel over Nederland leer je er niet van, hoewel de film zeer Nederlands is, omdat alleen een van calvinisme doordrenkte Hollander hem had kunnen maken.' Hij noemde de film 'Onrealistisch en absurd, gestileerd, maar niet onwerkelijk.' En hoewel het verhaaltje lastig na te vertellen is, gáát Abel ergens over, aldus Van Bueren indertijd.","intensity":0,"negativity":0,"cluster_id":20,"similar_texts":"text228"},{"id":"61","publisher":"De Volkskrant","date":"2021-09-16","url":"https://krant.volkskrant.nl/titles/volkskrant/7929/publications/1361/articles/1446673/41/1","title":"In het betoverende Petite maman zijn fantasie en realisme zo met elkaar verbonden dat niets vreemd lijkt ★★★★☆","text":"Het huis van Nelly's oma ademt vroeger, van het oude behang op de gang tot de nauwelijks veranderde slaapkamer van Nelly's moeder. Nu ligt de 8-jarige Nelly in het grenenhouten bed waar ooit haar moeder bang was in het donker. Alsof de tijd even terug is gesprongen.  \n  \nNelly logeert met haar ouders in oma's huis omdat het moet worden leeggemaakt. Haar oma is overleden, haar moeder is verdrietig. Wanneer een generatie verdwijnt, staan alle familieverhoudingen even op losse schroeven, de bodem valt eruit.  \n  \nToch wordt Petite maman, de nieuwe film van Céline Sciamma, nooit zwaar op de hand. Sciamma, de Franse regisseur en scenarioschrijver van onder meer Tomboy (2011), Girlhood (2014) en Portrait de la jeune fille en feu (2019), is een meester in het voorzichtig verkennen van grootse emoties. In Petite maman wordt ze daarbij geholpen door het nuchtere perspectief van Nelly, een meisje dat de zaken neemt zoals ze komen.  \n  \nWanneer Nelly in het bos achter het huis een meisje tegenkomt dat heel erg op haar lijkt, kijkt ze niet raar op. Marion, zoals het meisje heet - net als Nelly's moeder, die plotseling is weggegaan - zou haar zusje kunnen zijn. Als vanzelfsprekend worden de twee vriendinnen. Al even vanzelfsprekend accepteren ze het feit dat Marion in precies zo'n huis woont als waar Nelly logeert. Nelly trekt een logische conclusie.  \n  \nNa het hartstochtelijke kostuumdrama Portrait de la jeune fille en feu, dat terecht met prijzen werd overladen, is Petite maman een kleinschaliger film. Onschuldiger ook, omdat er minder op het spel staat voor Nelly. Toch neemt Sciamma haar hoofdpersonen even serieus, en is haar regie net zo gevoelig en trefzeker.  \n  \nDe eenvoud van het verhaal is dan ook bedrieglijk: de band tussen ouders en kinderen werd niet vaak zo terloops en toch zo diepgaand onderzocht. Sciamma weet dat er in gezinnen veel langs elkaar heen wordt geleefd - ieder heeft zijn rol en gaat zijn gang. Zo heeft Nelly wel aangevoeld dat haar moeder iets dwarszat, maar wil ze daar niet te lang over nadenken. Ze bouwt liever een boomhut. Gelukkig heeft haar nieuwe vriendin Marion dezelfde instelling. De twee meisjes verzamelen takken, gaan varen in een bootje, blijven bij elkaar slapen en leren elkaar zo al spelend beter kennen.  \n  \nDoor van Petite maman een tijdreisfilm te maken, hoe simpel van opzet ook, zorgt Sciamma ervoor dat Nelly's onuitgesproken vragen toch worden beantwoord. Het is een prachtige ingreep die nooit gekunsteld aandoet. Fantasie en realisme verbindt ze zo met elkaar dat niets meer vreemd lijkt, terwijl alles betovert.  \n  \nDat de film met zijn bescheiden lengte aandoet als een vingeroefening, is het enige bezwaar: misschien had er nog meer in gezeten. Tegelijk is het vluchtige karakter het sterke punt. Petite maman is een juweeltje van een film, voor iedereen die weleens wenste dat de tijd kon stuiteren.  \n  \nPetite maman  \nDrama  \n★★★★☆  \nRegie Céline Sciamma  \nMet Joséphine Sanz, Gabrielle Sanz, Nina Meurisse, Stéphane Varupenne.  \n72 min., in 33 zalen.","intensity":0,"negativity":1,"cluster_id":29,"similar_texts":"text260"},{"id":"62","publisher":"De Telegraaf","date":"2021-09-16","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/547947934dd36ea4d0fb5c0c134c2413/web/OPS/cciobjects.json&hash=deb64223aefe86092d94#/pages/22-23","title":"In het kort","text":"In het kort\n\nTata Steel Nederland wil sneller overstappen op staal produceren met groene waterstof.\n\nDaarmee is het omstreden plan om CO2 op te slaan en af te vangen van de baan. \n\nHet leidt tot tevredenheid bij de vakbond, linkse politieke partijen en de milieubeweging.\n\nDe overheid zal het plan wel financieel moeten steunen, benadrukt topman Van den Berg.","intensity":0,"negativity":0,"cluster_id":8,"similar_texts":"text271"},{"id":"63","publisher":"NRC Handelsblad","date":"2021-09-15","url":"https://www.nrc.nl/nieuws/2021/09/14/in-het-marengo-proces-is-de-sfeer-slechter-dan-ooit-a4058258#20210915-79806-110","title":"In het Marengo-proces is de sfeer slechter dan ooit","text":"Zaak-Taghi De strafzaak tegen Ridouan Taghi en zestien andere verdachten is hervat. „Het meest verziekte, vergiftigde proces ooit”, zei een van de advocaten op de eerste zittingsdag sinds de dood van Peter R. de Vries. ,Hij is er dinsdagochtend niet in de extra beveiligde rechtbank in Osdorp: misdaadverslaggever Peter R. de Vries. Zijn stoel op de voorste rij van de publieke tribune blijft leeg tijdens de eerste zitting in de strafzaak Marengo na de gewelddadige dood van De Vries in juli van dit jaar.Na de broer van kroongetuige Nabil B. en zijn advocaat Derk Wiersum is De Vries de derde persoon uit de kring rond Nabil B. die op gewelddadige wijze om het leven is gekomen tijdens Marengo, stelt de rechtbankvoorzitter vast: „Een schokkend verlies.” Ook andere procesdeelnemers laten weten dat ze geschokt zijn.Advocaat Onno de Jong van Nabil B. kwalificeert de moorden „als de meest trieste reeks in de geschiedenis van het Nederlandse strafrecht”. Desondanks gaat zijn cliënt door met het afleggen van verklaringen in de strafzaak tegen hoofdverdachte Ridouan Taghi en zestien medeverdachten. Hij kwalificeert de zaak als „het meest verziekte, vergiftigde proces ooit”. De Jong: „Ik zou hier nooit meer willen verschijnen.”IJdele hoopDe stille hoop bij veel procesdeelnemers dat de dood van De Vries zou leiden tot een minder gespannen, meer zakelijke sfeer tijdens de zitting blijkt ijdel. Tijdens een toelichting op de stand van zaken van het onderzoek stelt het Openbaar Ministerie vast dat berichtenverkeer tussen Nabil B. en enkelen van zijn naasten is terechtgekomen in de media.Het gaat om berichten die na een beslissing van de rechtbank deze zomer ter beschikking zijn gesteld aan de advocaten van de verdachten met de vraag of ze relevant kunnen zijn voor de strafzaak en aan het strafdossier moeten worden toegevoegd. Het OM concludeert dat het niet anders kan dat een van de advocaten verantwoordelijk is voor dit lek, al is niet duidelijk wie dat zou zijn.Het is een beschuldiging die bij de advocaten hard aankomt, blijkt tijdens de pauze. Vorig jaar beschuldigde het OM een aantal advocaten ook al met naam en toenaam van het lekken van informatie, toen aan de onderwereld. Het leidde tot een verhitte discussie die pas verstomde nadat in verschillende onderzoeken van de Orde van Advocaten werd geconcludeerd dat niet vast te stellen bleek of er zou zijn gelekt en door wie dan.Ander niveauEn nu dus weer een beschuldiging van lekken van informatie, zij het minder gericht. „Ik had echt gehoopt dat er op een ander niveau gecommuniceerd zou worden na wat er allemaal gebeurd is deze zomer”, zo stelde advocaat Nico Meijering vast. Hij refereerde aan een eerder incident waarbij delen van de verklaringen van de kroongetuige uitlekten via de media, nog voordat de advocaten die stukken hadden. Die kwamen dus niet van de advocatuur, wilde Meijering maar zeggen.Een van de belangrijkste strijdpunten tussen de verdediging en het Openbaar Ministerie is en blijft de vraag of kroongetuige Nabil B. betrouwbaar en geloofwaardig is. Bij de beoordeling van die vraag verwijzen verdachten steeds vaker naar het berichtenverkeer van hem. Dat die berichten zijn verstuurd met telefoons die Nabil B. niet had mogen hebben en waarover hij niet altijd de waarheid heeft gesproken, voedt het wantrouwen jegens de kroongetuige.\n\nLees ook:Hoe 50 jaar war on drugs de generatie-Taghi voortbracht\n\nAdvocaat Peter Schouten van Nabil B. meent dat het uitlekken van het berichtenverkeer van zijn cliënt weinig meer te maken heeft met waarheidsvinding. Volgens hem is het de bedoeling „om de familie van de kroongetuige lekker zwart te maken”. Met die woorden maakt Schouten duidelijk dat de moord op De Vries uiteindelijk niets heeft veranderd aan de verhoudingen tussen de verschillende procespartijen. De steeds hardere strijd in de onderwereld waarvan Marengo een voortvloeisel is, leidt ook tot verharding binnen de strafzaak zelf.Aan het einde van de bewogen procesdag wraakte Taghi’s advocaat Inez Weski, de rechters. Volgens haar heeft de rechtbank de schijn van vooringenomenheid gewekt bij het nemen van een beslissing over een presentatie die Weski wil houden. Het is de derde keer dat de rechtbank in dit proces gewraakt wordt. Wanneer de wrakingskamer een besluit neemt is nog niet bekend.\n\nEen versie van\n\ndit artikel\n\nverscheen ook in\n\nNRC Handelsblad\n\nvan 15 september 2021\n\nEen versie van\n\ndit artikel\n\nverscheen ook in\n\nNRC in de ochtend\n\nvan 15 september 2021","intensity":0,"negativity":0,"cluster_id":4,"similar_texts":"text670"},{"id":"64","publisher":"De Telegraaf","date":"2021-09-16","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/547947934dd36ea4d0fb5c0c134c2413/web/OPS/cciobjects.json&hash=92c446581641f248e711#/pages/6","title":"Informateur op de ’Gooise toer’","text":"Informateur op de ’Gooise toer’\n\nJohan Remkes wil in Hilversum met VVD, D66 en CDA praten, om gezamenlijk een minderheidskabinet te kunnen smeden. \n\nfoto anp/hh\n\nVan onze parlementaire redactie\n\nDen Haag Informateur Johan Remkes wil kijken of VVD, D66 en CDA gezamenlijk een minderheidskabinet kunnen smeden. Hij nodigt die drie partijen daarom uit om dit weekend met hem op een Hilversums landgoed verder te praten.\n\nDat zegt Remkes woensdagmiddag na gesprekken met een reeks kleine partijen. Hij wil de komende dagen ’primair naar de inhoud’ kijken. Dat doet hij met de kandidaten die zijn voorganger Mariëtte Hamer aanwees om een minderheidskabinet te vormen. Remkes: „De eerste stap is dat er wordt verkend of er vanuit de inhoud een vruchtbare samenwerking kan zijn tussen de fracties van VVD, D66 en CDA.”\n\nDat gaat Remkes dit weekend doen met de partijleiders en hun secondanten van die drie partijen op landgoed De Zwaluwenberg in Hilversum. Die locatie werd ook al gebruikt tijdens de vorige formatie. „Het wil weleens helpen als je even langere tijd met alle spelers zoals ze nu in beeld zijn om tafel gaat”, licht Remkes de gang naar het Gooise groen toe.\n\nVolgens de informateur is het nog geen zekerheid dat VVD, D66 en CDA dan ook gedrieën een minderheidskabinet gaan vormen. „Ik zeg daar nadrukkelijk bij: dit is zonder dat daarmee nu al een combinatie van die partijen wordt bepaald.” Over de invulling van een minderheidskabinet is het laatste woord nog niet gezegd. Bij D66 valt bijvoorbeeld te horen dat er weinig trek is in VVD én CDA. Maar Remkes ziet wel mogelijkheden: „Ik heb het idee dat de verschillen tussen die drie fracties te overbruggen zijn.” De informateur wil ook bekijken hoe er een ’constructieve samenwerking’ kan worden opgezet met ’in ieder geval’ PvdA, GL en CU.\n\nRemkes wil niet voorspellen of dat ook gaat lukken. Maar hij denkt wel dat alle partijen willen aansluiten in Hilversum: „Ik heb nog geen signalen die de andere kant op wijzen.”","intensity":0,"negativity":1,"cluster_id":9,"similar_texts":"text149"},{"id":"65","publisher":"Trouw","date":"2021-09-16","url":"https://krant.trouw.nl/titles/trouw/8321/publications/1356/articles/1446675/15/3","title":"ING faalde, maar Hamers schond eed niet","text":"ING deed jarenlang te weinig tegen witwaspraktijken. De bank had de controle op cliënten en hun transacties 'niet op orde' en heeft op dat vlak 'over een langere periode gefaald'.  \n  \nEr was sprake van 'collectief falen binnen de bank'. Maar daarmee is volgens het Tuchtrecht Banken niet gezegd dat oud-bestuursvoorzitter Ralph Hamers en andere bestuurders en hoge managers van ING hun bankierseed hebben geschonden. Met het afleggen van die eed beloven bankiers onder meer zich aan de wet te zullen houden, zich verantwoordelijk te gedragen naar de samenleving, de klant centraal te stellen en zich in te zetten voor het vertrouwen in de financiële sector.  \n  \nWas het oordeel van Tuchtrecht Banken, de instelling die oordeelt of bankiers hun eed hebben geschonden of niet, anders uitgevallen, dan hadden Hamers en zijn voormalige collega's een beroepsverbod van maximaal drie jaar kunnen krijgen en een boete van 25.000 euro. De bankierseed geldt overigens pas sinds 2015, het 'collectieve falen' van de bank vond plaats van 2010 tot 2016. Tuchtrecht Banken was het onderzoek begonnen nadat de organisatie ruim tweehonderd meldingen had gekregen dat de top van ING de bankierseed had geschonden.\n\nSchikking\n\nMet de uitspraak is Hamers, nu topman van de Zwitserse bank UBS, nog niet van de witwasaffaire bij ING af. ING trof in 2018 een schikking van 775 miljoen euro met het Openbaar Ministerie (OM) nadat was aangetoond dat de bank veel te weinig had gedaan om witwaspraktijken te voorkomen. Het OM besloot Hamers voor zijn rol in de affaire niet te vervolgen. Maar eind vorig jaar verordonneerde het gerechtshof in Den Haag dat Hamers toch voor de rechter moet verschijnen.","intensity":0,"negativity":1,"cluster_id":39,"similar_texts":"text313"},{"id":"66","publisher":"Trouw","date":"2021-09-16","url":"https://krant.trouw.nl/titles/trouw/8321/publications/1356/articles/1446675/8/2","title":"Johannes Vermeerprijs voor Kensmil","text":"### Schilderkunst\n\nDe Johannes Vermeerprijs gaat dit jaar naar beeldend kunstenares Natasja Kensmil. Volgens de jury zet zij de kunstgeschiedenis in een net ander perspectief.  \n  \nHaar schilderijen bestaan vaak uit vele lagen witte en zwarte verf, Natasja Kensmil duikt in de geschiedenis van bekende en minder bekende historische figuren om andere accenten te leggen. Kensmil krijgt op 1 november de Johannes Vermeer Prijs 2021 uitgereikt, de jaarlijkse staatsprijs voor de kunsten.  \n  \nHoe mooi die historische figuren door vroegere kunstenaars ook zijn geschilderd, Kensmil (Amsterdam, 1973) maakt ze vaak juist net wat lelijker. \"Mijn kunst gaat vaak over de donkere kant van de mens\", vertelde ze eerder dit jaar aan Trouw. \"Wat mensen ertoe zet om macht te krijgen, geweld te gebruiken, anderen angst in te boezemen.\"  \n  \nKensmils werk is op dit moment op meerdere plaatsen te zien. Een portret van Ferdinand II en Isabella I uit 2017 is te zien in het Paleis op de Dam in Amsterdam. En in de Amsterdamse Hermitage hangt het werk Monument der Regentessen uit 2020: negen schilderijen met en over welvarende vrouwen uit de zeventiende eeuw, vrouwen die instituten voor armen, wezen, zieken en ouderen oprichtten en ondersteunden.  \n  \nOp haar schilderijen benadrukt Kensmil het koloniale systeem dat hun die welvaart schonk. Als in een negatief zijn de portretten in het wit geschilderd op een zwarte ondergrond, grillig en onverbiddelijk, spookachtig misschien. Soms toont ze van de geportretteerde alleen het achterhoofd, alsof de toeschouwer met haar meekijkt de geschiedenis in. De groepsportretten van Amsterdamse bestuurders uit de zeventiende eeuw die ernaast hangen, krijgen dankzij hun nieuwe zaalgenoten net een wat andere glans.  \n  \nVolgens de jury van de prijs benadrukt de keuze voor Kensmil de belangrijke positie van de schilderkunst in de Nederlandse geschiedenis, en laat Kensmil tegelijk zien \"dat het een gemankeerde geschiedenis is, waarin bepaalde perspectieven onderbelicht zijn gebleven\". \"Kensmil bekladt niet, haalt niet weg, negeert niet, maar vervormt juist.\"  \n  \nDe Vermeerprijs bestaat uit een geldbedrag van 100.000 euro, vooral bestemd voor de realisatie van een speciaal project. De prijs kan naar kunstenaars uit alle disciplines gaan, zolang ze maar hoofdzakelijk in Nederland werken. De prijs bestaat sinds 2009 en werd uitgereikt aan onder anderen Marlene Dumas, Rem Koolhaas, Janine Jansen en Ivo van Hove. Joke de Wolf","intensity":0,"negativity":0,"cluster_id":57,"similar_texts":"text825"},{"id":"67","publisher":"De Volkskrant","date":"2021-09-15","url":"https://krant.volkskrant.nl/titles/volkskrant/7929/publications/1360/articles/1445943/1/1","title":"Kabinet negeerde noodoproepen van ambassade Kabul","text":"Desondanks namen minister Kaag (Buitenlandse Zaken), Bijleveld (Defensie) en staatssecretaris Broekers-Knol (Asielzaken) tot twee dagen voor de val van Kabul geen besluit over het moment waarop lokale medewerkers in veiligheid gebracht zouden worden en of alle inwonende afhankelijke familieleden met hen mee mochten reizen. Onder hen was personeel dat al twintig jaar voor Nederland werkte.  \n  \nDat blijkt uit correspondentie tussen Kabul en Den Haag, die de Volkskrant heeft. De stukken werpen nieuw licht op de besluitvorming rond de evacuatie. Daarin staat ook dat Frankrijk in juli 2021 aanbood om mensen mee te nemen op een vlucht. Later verklaarde minister Kaag dat ze destijds niet op de hoogte was van Franse evacuaties.  \n  \nIn het feitenrelaas dat het kabinet vorige week naar de Kamer stuurde, wordt wel melding gemaakt van gesprekken over de veiligheid van stafleden, maar daarin staat niet dat het kabinet besluiten over hulpverzoeken voor zich uit bleef schuiven.  \n  \nEen evacuatielijst van de ambassade met de namen van zestig inwonende en afhankelijke familieleden die niet tot het 'kerngezin' van het ambassadepersoneel behoorden, stuitte tot twee dagen voor de val van Kabul op weerstand op het ministerie in Den Haag en in de ministerraad. De ambassade kreeg te horen dat slechts drie mensen van die lijst mee mochten. De ambassade mocht zelf kiezen welke drie.  \n  \nAmbassadeur Wijgers weigerde die keuze te maken, zei ze in een e-mail op 12 augustus aan het ministerie. Zij benadrukte dat familieleden 'evenveel gevaar' liepen als de staf. Zij vroeg hulp om minister Kaag nog vóór de ministerraad op 13 augustus op andere gedachten te brengen. Dat lukte niet.  \n  \nEen plan van de ambassadeleiding om, ondanks de weigering uit Den Haag, op 14 augustus noodvisa te gaan uitdelen, was snel achterhaald omdat alle commerciële vluchten vanuit Kabul werden geschrapt. Pas toen gingen de drie bewindspersonen overstag om alle personeelsleden van de ambassade en al hun inwonende familieleden alsnog mee te nemen.  \n  \nVandaag debatteert de Kamer opnieuw met de drie bewindslieden over de chaotisch verlopen evacuatie. De ambassade sloeg daarover al ruim een jaar geleden alarm, blijkt uit de correspondentie die de Volkskrant inzag.  \n  \nAl op 9 maart 2020 meldden ambassademedewerker aan Buitenlandse Zaken dat zij zich zorgen maakten. De ambassade stuurde daarna diverse brandbrieven om Den Haag te doordringen van de urgentie van het in veiligheid brengen van het personeel, maar toezeggingen bleven uit.  \n  \nTen einde raad richten stafleden zich op 11 mei direct tot secretaris-generaal Paul Huijts. Ze 'vrezen voor hun leven' en smeken om samen met hun inwonende familieleden geëvacueerd te worden. Het ministerie en de bewindspersonen bleven weigeren tot de Taliban Kabul innamen.  \n  \nDesgevraagd zegt Buitenlandse Zaken dat het besluit tot evacuatie van het lokale personeel 'indien de situatie verslechtert' op 9 juli werd genomen, maar dat de medewerkers nog nodig waren voor de afhandeling van de tolkenregeling en dat de val van Kabul onvoorzien snel kwam.  \n  \nLees verder op pagina 13","intensity":0,"negativity":0,"cluster_id":18,"similar_texts":"text673"},{"id":"68","publisher":"NRC Handelsblad","date":"2021-09-15","url":"https://www.nrc.nl/nieuws/2021/09/15/kamagurka-a4058340#20210915-79806-102","title":"Kamagurka","text":"Een versie van\n\ndeze illustratie\n\nverscheen ook in\n\nNRC Handelsblad\n\nvan 15 september 2021\n\nEen versie van\n\ndeze illustratie\n\nverscheen ook in\n\nNRC in de ochtend\n\nvan 15 september 2021","intensity":0,"negativity":0,"cluster_id":24,"similar_texts":"text240"},{"id":"69","publisher":"De Telegraaf","date":"2021-09-15","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/e4b8827935a67bde60a2ae17d7b5165b/web/OPS/cciobjects.json&hash=0aa27d391cf051c6bba4#/pages/32","title":"Leeds in beroep tegen schorsing Struijk","text":"Leeds in beroep tegen schorsing Struijk\n\nLeeds United legt zich niet zomaar neer bij een mogelijke schorsing voor Pascal Struijk. De club gaat volgens Engelse media in beroep tegen schorsing die de Nederlandse verdediger van de tuchtcommissie krijgt voor zijn rode kaart in het verloren competitieduel met Liverpool. Struijk werd van het veld gestuurd na een overtreding op Harvey Elliott. Het 18-jarige talent liep daarbij een ontwrichte enkel op. Struijk leek met een tackle op het middenveld niet de intentie te hebben om Elliott zwaar te blesseren. De schade van het ongelukkige incident was echter groot. Elliott verliet het veld per brancard en ging direct door naar het ziekenhuis. Hij werd dinsdag geopereerd.","intensity":0,"negativity":0,"cluster_id":15,"similar_texts":"text375"},{"id":"70","publisher":"De Telegraaf","date":"2021-09-16","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/547947934dd36ea4d0fb5c0c134c2413/web/OPS/cciobjects.json&hash=1ed76d48b8d0afac0b60#/pages/12-13","title":"Man (44) vast na dode vrouw in woning","text":"Man (44) vast na dode vrouw in woning\n\nDe forensische opsporing van de politie doet onderzoek in en bij de woning.\n\nFoto\n\nJoey Bremer\n\ndoor Gerda Frankenhuis\n\nRotterdam Binnen 48 uur is Rotterdam wederom opgeschrikt door een dodelijk misdrijf. Buurtbewoners stonden woensdagochtend aan de Valenciadreef in Rotterdam verbaasd te kijken toen veel politieauto’s en drie ambulances de straat binnenreden. In een woning werd een nog onbekende vrouw dood gevonden. Een in het pand aanwezige man werd aangehouden.\n\n„We hebben helemaal niets gemerkt. Pas toen we de sirenes hoorden, wisten we dat er iets mis was. Korte tijd later zagen we onze buurtbewoner gedwee met agenten meelopen naar een politieauto”, vertelt een omwonende. „De buurt hobbelt de laatste tijd zienderogen achteruit. Het wordt hier steeds slechter door drugscriminaliteit. Maar hier schrik je wel van”, vertelt een man. \n\nWat er zich precies in de woning heeft afgespeeld is nog onduidelijk. Ook is niet duidelijk wanneer de vrouw is overleden. Bij de politie kwam iets voor tien uur een melding binnen dat er een verdachte situatie rond de woning was. Agenten die ter plekke kwamen vonden het stoffelijk overschot van de vrouw. Volgens de politie zijn er aanwijzingen dat de vrouw door een misdrijf om het leven is gebracht. De 44-jarige man is aangehouden en de politie onderzoekt zijn rol en betrokkenheid bij het misdrijf.\n\nVerbaasd\n\nIn de buurt zijn bewoners verbaasd. „De door de politie meegenomen bewoner, die van de Antillen komt, is zo’n aardige vriendelijke man. Hij groet altijd iedereen heel vriendelijk en is heel keurig. Ik had dit nooit achter hem gezocht”, vertelt een andere bewoner. De mensen zagen de man altijd met zijn Jack Russell. „Maar die had hij sinds een tijdje niet meer.”\n\nAfgelopen zomer was er nog de politie bij hem aan de deur, toen hij ruzie had met zijn vriendin. „Hij werd door haar geslagen. Zij was op dat moment dronken en is opgenomen. Ik weet wel dat die vriendin het slachtoffer niet is”, zeggen buurtbewoners. „Hij is een beetje apart, maar heel vriendelijk”, vertelt een andere vrouw. „Er kwamen bij hem meerdere vrouwen over de vloer, maar geen idee wie de vrouw is die daar overleden is gevonden.”\n\nHet is de tweede keer deze week dat er een persoon door geweld om het leven in de Maasstad is gebracht. Maandagavond werd in de Rotterdamse wijk Feijenoord op de Laantjesweg een 57-jarige man doodgeschoten. \n\n’Hier\n\nschrik\n\nje van’","intensity":0,"negativity":0,"cluster_id":55,"similar_texts":"text55"},{"id":"71","publisher":"De Telegraaf","date":"2021-09-16","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/547947934dd36ea4d0fb5c0c134c2413/web/OPS/cciobjects.json&hash=89da926f7d5e8e5fc238#/pages/54-55","title":"Man (44) vast na dood vrouw in woning","text":"Man (44) vast na dood vrouw in woning\n\nDe forensische opsporing van de politie doet onderzoek in en bij de woning.\n\nFoto Joey Bremer\n\ndoor Gerda Frankenhuis\n\nRotterdam Binnen 48 uur is Rotterdam wederom opgeschrikt door een dodelijk misdrijf. Buurtbewoners stonden woensdagochtend aan de Valenciadreef in Rotterdam verbaasd te kijken toen veel politieauto’s en drie ambulances de straat binnenreden. In een woning werd een nog onbekende vrouw dood gevonden. Een in het pand aanwezige man werd aangehouden.\n\n„We hebben helemaal niets gemerkt. Pas toen we de sirenes hoorden, wisten we dat er iets mis was. Korte tijd later zagen we onze buurtbewoner gedwee met agenten meelopen naar een politieauto”, vertelt een omwonende. „De buurt hobbelt de laatste tijd zienderogen achteruit. Het wordt hier steeds slechter door drugscriminaliteit. Maar hier schrik je wel van”, vertelt een man. \n\nWat er zich precies in de woning heeft afgespeeld is nog onduidelijk. Ook is niet duidelijk wanneer de vrouw is overleden. Bij de politie kwam iets voor tien uur een melding binnen dat er een verdachte situatie rond de woning was. Agenten die ter plekke kwamen vonden het stoffelijk overschot van de vrouw. Volgens de politie zijn er aanwijzingen dat de vrouw door een misdrijf om het leven is gebracht. De 44-jarige man is aangehouden en de politie onderzoekt zijn rol en betrokkenheid bij het misdrijf.\n\nIn de buurt zijn bewoners verbaasd. „De door de politie meegenomen bewoner, die van de Antillen komt, is zo’n aardige vriendelijke man. Hij groet altijd iedereen heel vriendelijk en is heel keurig. Ik had dit nooit achter hem gezocht”, vertelt een andere bewoner. De mensen zagen de man altijd met zijn Jack Russell. „Maar die had hij sinds een tijdje niet meer.”\n\nAfgelopen zomer was er nog de politie bij hem aan de deur, toen hij ruzie had met zijn vriendin. „Hij werd door haar geslagen. Zij was op dat moment dronken en is opgenomen. Ik weet wel dat die vriendin het slachtoffer niet is”, zeggen buurtbewoners. „Hij is een beetje apart, maar heel vriendelijk”, vertelt een andere vrouw. „Er kwamen bij hem meerdere vrouwen over de vloer, maar geen idee wie de vrouw is die daar overleden is gevonden.”\n\nHet is de tweede keer deze week dat er een persoon door geweld om het leven in de Maasstad is gebracht. Maandagavond werd in de Rotterdamse wijk Feijenoord op de Laantjesweg een 57-jarige man doodgeschoten. \n\n’Hier\n\nschrik\n\nje van’","intensity":0,"negativity":1,"cluster_id":55,"similar_texts":"text617"},{"id":"72","publisher":"De Telegraaf","date":"2021-09-15","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/e4b8827935a67bde60a2ae17d7b5165b/web/OPS/cciobjects.json&hash=1baafe06e33db05c174f#/pages/24-25","title":"McPlant naar Nederland","text":"McPlant naar Nederland\n\nVleesvervanger\n\nMcDonald’s brengt vleesvervanger McPlant naar bijna al zijn ruim 250 Nederlandse vestigingen. Het gaat om een burger met imitatierundvlees van erwteneiwit, laat de fastfoodketen weten. Deze is tot begin november verkrijgbaar. In Europa introduceerde McDonald’s de McPlant eerder al tijdelijk in Oostenrijk, Denemarken en Zweden. De McPlant heeft in Nederland niet het keurmerk vegetarisch of veganistisch, omdat er cheddar smeltkaas op de burger zit, en hij bij bereiding in aanraking kan komen met vlees. McDonald’s werkt voor de productie van het ’plantaardig vlees’ samen met Beyond Meat.","intensity":0,"negativity":1,"cluster_id":50,"similar_texts":"text504"},{"id":"73","publisher":"Trouw","date":"2021-09-15","url":"https://krant.trouw.nl/titles/trouw/8321/publications/1355/articles/1445949/2/3","title":"McPlant springt even in voor flexitarische klanten","text":"Hamburgerketen McDonald's blijft z'n best doen om groener in de wereld te staan. De McPlant, een hamburger met namaakvlees en erwteneiwit is tot november te krijgen in bijna alle 254 Nederlandse filialen.  \n  \nDe McPlant is ontwikkeld samen met het Amerikaanse Beyond Meat, dat is gespecialiseerd in vleesvervangers. De nieuwste McDonald's-burger krijgt - in tegenstelling tot de vegetarische kipburgers - niet het keurmerk vegetarisch of veganistisch, omdat er ook cheddarkaas tussen de broodjes zit en de plantaardige burger op de bakplaat wel in contact komt met echt vlees.  \n  \nMcDonald's is al ruim twintig jaar in de weer om het imago de groenere kant op te krijgen. Een belangrijke stap in die richting werd gezet in 2009 en zit vooral in de niet-eetbare dingen. Zo maakte de rode achtergrond van de gele 'M' zoetjesaan plaats voor een groene steunkleur. Het assortiment moet ook wat groener, vindt het bedrijf. Klanten veranderen tegenwoordig vaker in zogenoemde flexitariërs, mensen die af en toe iets anders willen eten dan vlees.  \n  \nConcurrerende fastfoodketens als Subway en Burger King bieden vergelijkbare alternatieven, zoals de Vegan Supreme of de Vegan Whopper. Vorig jaar voerde een KFC-restaurant in Rotterdam tijdens de Nationale Week Zonder Vlees een volledig kiploos assortiment.  \n  \nMcDonald's Nederland wil dat in 2024 nog maar 45 procent van het menu uit vleesproducten bestaat, laat een woordvoerder weten. Net genoeg voor wie die guilty pleasure wil houden.","intensity":0,"negativity":0,"cluster_id":50,"similar_texts":"text538"},{"id":"74","publisher":"De Telegraaf","date":"2021-09-15","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/e4b8827935a67bde60a2ae17d7b5165b/web/OPS/cciobjects.json&hash=562b6abd1932190483bb#/pages/34","title":"Medvedev komt ook in 2022 naar Rotterdam","text":"Medvedev komt ook in 2022 naar Rotterdam\n\nTennis\n\nDaniil Medvedev maakt begin volgend jaar zijn opwachting op het ABN AMRO World Tennis Tournament. De Russische winnaar van de US Open doet voor de vijfde keer mee in Rotterdam. De 25-jarige Medvedev, de nummer 2 van de wereld, verloor zowel vorig jaar als dit jaar in de openingsronde in Ahoy. In 2019 haalde hij de laatste vier en in 2018 was hij kwartfinalist.\n\nDe bekendmaking van de komst van Medvedev volgt anderhalve dag na het grootste succes van de Rus. Medvedev voorkwam zondag op de US Open dat Novak Djokovic zijn 21e grandslamtitel pakte.\n\nHij versloeg de mondiale nummer 1 met 6-4, 6-4, 6-4.","intensity":0,"negativity":1,"cluster_id":46,"similar_texts":"text565"},{"id":"75","publisher":"Algemeen Dagblad","date":"2021-09-15","url":"https://krant.ad.nl/titles/algemeendagblad/7908/publications/26147/articles/1445950/35/3","title":"Medvedev komt voor vijfde keer naar Ahoy","text":"Daniil Medvedev, de kersverse winnaar van de US Open, doet begin volgend jaar opnieuw mee aan ABN Amro-tennistoernooi. De 25-jarige Rus komt al voor de vijfde keer naar Rotterdam.  \n  \nMedvedev, de nummer 2 van de wereldranglijst, verloor zowel vorig jaar als dit jaar al in de openingsronde in Ahoy. In 2019 haalde hij er de laatste vier en in 2018 was hij kwartfinalist.  \n  \nDe bekendmaking van de komst van Medvedev volgt anderhalve dag na het grootste succes van de Rus. Hij voorkwam zondag op de US Open dat Novak Djokovic zijn 21ste grandslamtitel pakte. Medvedev versloeg de mondiale nummer 1 met driemaal 6-4. ,,Hij heeft met de winst op de US Open de laatste stap naar de absolute top gezet'', aldus directeur Richard Krajicek van het ABN-toernooi. Alleen eengrandslamtitel ontbrak nog. Dat maakt het nog specialer om nu aan te kunnen kondigen dat hij opnieuw naar Rotterdam komt.''  \n  \nMedvedev (foto) is de eerste grote naam die is bekendgemaakt voor de komende editie, die van 5 tot en met 13 februari 2022 op het programma staat. Dit jaar werd het toernooi, vanwege coronamaatregelen gespeeld in een leeg Ahoy, gewonnen door Andrej Roeblev uit Rusland.","intensity":0,"negativity":1,"cluster_id":46,"similar_texts":"text429"},{"id":"76","publisher":"De Volkskrant","date":"2021-09-16","url":"https://krant.volkskrant.nl/titles/volkskrant/7929/publications/1361/articles/1446673/25/3","title":"Motorcrosser Cairoli (35) stopt na dit seizoen","text":"### Motorcross\n\nAntonio Cairoli beëindigt na het seizoen zijn loopbaan, zo heeft hij tijdens een persconferentie in Rome bekendgemaakt. De 35-jarige Italiaan van KTM was de afgelopen jaren een belangrijke concurrent van Jeffrey Herlings in de MXGP. Cairoli werd in totaal negen keer wereldkampioen. 'Ik denk dat het voor mij en mijn familie een prestatie was om één wereldkampioenschap te winnen, dus het is heel bijzonder om zo'n carrière te hebben gehad', aldus de motorcrosser. In zijn loopbaan van achttien jaar won Cairoli, die na dit jaar als ambassadeur aan KTM verbonden blijft, al 93 GP's en stond 177 keer op het podium.","intensity":0,"negativity":0,"cluster_id":37,"similar_texts":"text303"},{"id":"77","publisher":"Trouw","date":"2021-09-16","url":"https://krant.trouw.nl/titles/trouw/8321/publications/1356/articles/1446675/12/7","title":"Nalatigheid Duitse aartsbisschop zonder gevolgen","text":"Paus Franciscus accepteert het aftreden van de aartsbisschop van Hamburg, Stefan Hesse, niet en vraagt hem zijn werk voort te zetten 'in de geest van verzoening en dienst aan God'. Hesse bood in maart zijn ontslag aan nadat hij in een onderzoeksrapport werd beschuldigd van nalatig handelen bij meerdere meldingen van kindermisbruik in de katholieke kerk. Stefan Hesse ontkent deze beschuldigingen.","intensity":0,"negativity":1,"cluster_id":26,"similar_texts":"text463"},{"id":"78","publisher":"De Volkskrant","date":"2021-09-15","url":"https://krant.volkskrant.nl/titles/volkskrant/7929/publications/1360/articles/1445943/24/7","title":"Nederland door naar kwartfinales EK","text":"### Honkbal\n\nDe honkballers hebben op het EK in de groepsfase ook Zweden verslagen. In het Italiaanse Settimo eindigde de wedstrijd in 15-5. Het Koninkrijksteam, regerend Europees kampioen, bleef daarmee ongeslagen in de groepsfase en neemt het in de kwartfinales op tegen Groot-Brittannië. Oranje begon goed door homeruns van Ray-Patrick Didder en Dashenko Ricardo. In de derde en vierde inning kwamen de Zweden terug tot 9-5. Met nog twee keer drie punten in de zevende en achtste inning won Oranje overtuigend.","intensity":0,"negativity":1,"cluster_id":12,"similar_texts":"text187"},{"id":"79","publisher":"NRC Handelsblad","date":"2021-09-15","url":"https://www.nrc.nl/nieuws/2021/09/14/piloot-julio-poch-krijgt-toch-schadevergoeding-a4058315#20210915-79806-102","title":"Nederland wil piloot Julio Poch  toch schadevergoeding betalen ","text":"Kamerdebat Nederland wil 600.000 euro schadevergoeding betalen aan piloot Julio Poch die met hulp van Nederland onterecht vastzat in Argentinië. Opmerkelijk, omdat tot nu toe Nederland alle verantwoordelijkheid afwees. ,De Nederlandse overheid wil voormalig Transavia-piloot Julio Poch een bedrag van ongeveer 600.000 euro betalen ter compensatie van de acht jaar die hij door toedoen van Nederland onschuldig in een Argentijnse cel heeft gezeten. Dit heeft minister Ferd Grapperhaus (Justitie en Veiligheid, CDA) dinsdagavond gezegd in een debat met de Tweede Kamer. De bewindsman noemt de compensatie „een onherroepelijke toezegging”. Het gaat om twee keer het bedrag van 100 euro dat normaal gesproken wordt uitbetaald voor elke onterecht gezeten dag in detentie. Justitie zal ook een substantieel deel van Pochs advocatenkosten betalen.De toezegging is opmerkelijk omdat Nederland tot nu toe alle verantwoordelijkheid voor de detentie die Poch in Argentinië heeft ondergaan, heeft afgewezen. Eerder dit jaar heeft minister Grapperhaus een persoonlijk gesprek met Poch gehad. Volgens eigen zeggen heeft dit onderhoud „indruk” op de minister gemaakt. Grapperhaus zei te merken dat de gevolgen van de jarenlange detentie nog altijd aan Poch „vreten” en dat hij Poch „overeind wil helpen”.UitleveringDe voormalig Argentijnse marine-piloot Poch kon in september 2009 door Spanje worden aangehouden omdat het Nederlandse Openbaar Ministerie de vluchtgegevens over de laatste vlucht van Poch als piloot aan Argentijnse collega’s had verstrekt. Die vlucht ging naar Valencia. Na zijn arrestatie leverde Spanje Poch aan Argentinië uit. Dat land wilde hem berechten voor zijn rol tijdens de ‘Vuile Oorlog’ (1976–’83) in Argentinië; als militair piloot zou Poch zogeheten dodenvluchten hebben uitgevoerd. Daarbij werden tegenstanders van het regime in zee geworpen. Nederland kon Poch niet zelf uitleveren omdat hij sinds 1995 Nederlander is. Na een gevangenschap van acht jaar werd Poch in 2017 unaniem vrijgesproken.Eerder dit jaar oordeelde een onafhankelijke commissie dat oud-minister van Justitie Ernst Hirsch Ballin en het OM „zorgvuldig” en „correct” hebben gehandeld bij de vervolging van de Transavia-piloot. Het onderzoek van politie en justitie naar Poch wegens verdenking van misdrijven tegen de menselijkheid is „naar Nederlands en internationaal recht in alle fasen rechtmatig geweest”, aldus de voormalige advocaat-generaal bij de Hoge Raad, Ad Machielse, die de onderzoekscommissie leidde. Julio Poch noemt het besluit „een stap in de goede richting”. Zijn advocaat Geert-Jan Knoops wil nog niet zeggen of de compensatieregeling voldoende is. „Dat gaan we nog bestuderen. Er zijn ook veel schulden gemaakt door Poch”, aldus Knoops. Eerder zei Knoops dat Poch 5 miljoen euro schadevergoeding wil.In de Kamer hebben vooral D66, SP en PVV aangedrongen op financiële compensatie voor Julio Poch omdat de piloot door Nederland „een Argentijnse cel is in gerommeld”, aldus Michiel van Nispen (SP). Sjoerd Sjoerdsma (D66) vroeg om een humanitair gebaar.\n\nEen versie van\n\ndit artikel\n\nverscheen ook in\n\nNRC Handelsblad\n\nvan 15 september 2021\n\nEen versie van\n\ndit artikel\n\nverscheen ook in\n\nNRC in de ochtend\n\nvan 15 september 2021","intensity":0,"negativity":0,"cluster_id":10,"similar_texts":"text169"},{"id":"80","publisher":"De Telegraaf","date":"2021-09-16","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/547947934dd36ea4d0fb5c0c134c2413/web/OPS/cciobjects.json&hash=0976663c8c471615b1a2#/pages/10","title":"Niet geheim, wel een onderonsje","text":"Niet geheim, wel een onderonsje\n\nInez Weski, die hoofdverdachte Ridouan Taghi bijstaat, wraakte de rechtbank. Dit verzoek is afgewezen en de zaak kan voortgezet worden.\n\nFoto ANP/HH  \n\n\nWrakingsverzoek in Marengo afgewezen\n\ndoor Saskia Belleman\n\nAmsterdam Het mag van de rechtbank Amsterdam geen ’geheime’ zitting heten, maar feit is dat de wraking van de rechtbank in het megaproces Marengo in een onderonsje door de wrakingskamer is behandeld. En afgewezen. \n\nNoch advocate Inez Weski die de rechtbank wraakte, noch de gewraakte rechters werden gehoord. De beslissing kwam woensdag nadat Weski en de advocaten die zich bij het verzoek aansloten, urenlang door de rechtbank aan het lijntje waren gehouden met de mededeling dat ze het tijdstip voor de zitting later zouden horen. \n\nPowerpoint\n\nDe gang van zaken legt nog meer druk op het proces dat door de advocaat van kroongetuige Nabil B. al „volledig verziekt en vergiftigd” werd genoemd.\n\nWeski, advocate van hoofdverdachte Ridouan Taghi, wraakte de rechtbank dinsdag omdat zij vindt dat die partijdig is. De rechtbank stond haar niet toe om onderzoekswensen te onderbouwen door middel van een powerpoint-presentatie, omdat ze daar chatberichten in had verwerkt die de kroongetuige aan zijn zus stuurde met een naar binnen gesmokkelde iPhone. \n\nHet Openbaar Ministerie vreesde dat Weski de berichten „uit hun context” zou halen en waarschuwde voor het openbaren van informatie die gevaar voor mensen zou kunnen opleveren. De rechtbank ging daarin mee. Weski moest de chatberichten die ze wilde tonen eerst aan het OM sturen, die ze vervolgens in context zou plaatsen, aldus de rechtbank. \n\nDie controle vooraf door het OM accepteerden Weski en meerdere van haar collega’s niet. „Al wil ze vakantiefoto’s in haar onderzoekswensen verwerken, dat moet ze helemaal zelf weten”, vond advocaat Christian Flokstra. \n\nHet ging volgens hem bovendien om chatberichten die het OM zelf ter inzage aan de raadslieden had verstrekt, maar die de rechtbank nog niet kende. Flokstra: „Ik snap niet waarom het OM ze niet allemaal in het dossier heeft gestopt. Dan kan iedereen de context zien. De rechtbank liet een procedurele chaos ontstaan over een non-discussie.” \n\nVergeefs\n\nWeski besteedde woensdagochtend aan het onderbouwen van haar wrakingsverzoek, maar dat bleek vergeefse moeite. „Ik ben monddood gemaakt en buitenspel gezet”, zegt ze. „Ik had ook nog andere verzoeken die ik nu evenmin heb kunnen doen. Je wordt als verdediging als een dweil behandeld. Eigenlijk is het de bedoeling dat je buiten wacht tot het vonnis er is.” De gang van zaken is volgens Weski „evident in strijd met de wet, die voorschrijft dat zowel de gewraakte rechters als de wrakende partij moeten worden gehoord.” \n\nPersrechter Polly van Dijk van de rechtbank Amsterdam bestrijdt dat. De wrakingskamer verwijst naar een uitspraak van de Hoge Raad in 2018, waarin staat dat „onwelgevallige beslissingen” op zichzelf geen reden zijn voor een wraking. Van Dijk: „Daarvan was hier in de kern sprake. Het protocol biedt dan de mogelijkheid om de zaak op deze manier af te doen. Dat gebeurt sinds de uitspraak van de Hoge Raad wel vaker.” \n\nOp de vraag of dat in een beladen proces als Marengo handig is, zegt Van Dijk dat de wrakingskamer „hartstikke onafhankelijk is en geen rekening hoeft te houden met gevoeligheden. Het is een puur juridische procedure.” Het ontlokte advocaat Max den Blanken op Twitter de cynische reactie: „’Geen rekening houden met gevoeligheden’ rond een proces waarin dinsdagochtend nog een derde dode werd herdacht.” \n\nInez Weski: „Dit is fnuikend voor de sfeer. Ik heb helemaal geen vertrouwen meer. In niets wat hier gebeurt.” Flokstra: „De wrakingskamer had in de ontstane chaos kunnen bemiddelen. In plaats daarvan koos men voor een nieuwe schoffering van de verdediging.” \n\n’Ik ben monddood gemaakt en buitenspel gezet’","intensity":0,"negativity":1,"cluster_id":30,"similar_texts":"text6"},{"id":"81","publisher":"Trouw","date":"2021-09-16","url":"https://krant.trouw.nl/titles/trouw/8321/publications/1356/articles/1446675/11/4","title":"Nieuwe verdachten vast voor fatale mishandeling","text":"De politie heeft twee nieuwe verdachten aangehouden in het onderzoek naar de fatale mishandeling van de 27-jarige Carlo Heuvelman op Mallorca deze zomer. Het gaat om twee Hilversummers van 18 en 19 jaar oud. Zij worden verdacht van het plegen van openlijk geweld, laat het Openbaar Ministerie weten. In totaal zitten er nu acht verdachten vast, zij komen allen uit Hilversum. Gisteren meldde ook een van de gezochte getuigen van de mishandeling zich. De uitzending van Opsporing Verzocht dinsdag leverde nieuwe tips op. In de uitzending deed de vader van het slachtoffer zijn verhaal.","intensity":0,"negativity":0,"cluster_id":25,"similar_texts":"text485"},{"id":"82","publisher":"De Volkskrant","date":"2021-09-16","url":"https://krant.volkskrant.nl/titles/volkskrant/7929/publications/1361/articles/1446673/22/4","title":"Nog geen half jaar na de vorige mijlpaal gaat AEX voor het eerst even door de 800 punten","text":"Nog geen half jaar na de vorige mijlpaal is de AEX woensdagochtend voor het eerst even boven de 800 punten gestegen. Eind maart wist de hoofdindex op het Damrak al het 21 jaar oude record van iets meer dan 700 punten uit de boeken te schrijven. Die piek was nog uit de tijd van de internethausse. De AEX begon dit jaar op 624,61 punten en staat daarmee voor 2021 al 28 procent in de plus. De graadmeter profiteert onder meer van Nederlandse tech-reuzen als ASML en Adyen. Verder worden de koersen de hoogte in gedreven door de historisch lage rente en de enorme steunpakketten van de centrale banken. Door zorgen over het mondiale economische herstel sloot de AEX woensdag weer ruim onder de 800 punten.","intensity":0,"negativity":0,"cluster_id":49,"similar_texts":"text469"},{"id":"83","publisher":"NRC Handelsblad","date":"2021-09-15","url":"https://www.nrc.nl/nieuws/2021/09/14/nrc-in-amsterdam-niet-meer-in-de-middag-nu-het-parool-ochtendkrant-wordt-a4058241#20210915-79806-102","title":"NRC in Amsterdam niet meer in de middag nu Het Parool ochtendkrant wordt","text":"Bezorging NRC verschijnt vanaf volgend jaar alleen nog in de ochtend voor abonnees in Amsterdam en een aantal gebieden buiten de Randstad. De  middagdistributie van NRC is niet meer rendabel, omdat uitgever DPG stopt met het rondbrengen van Het Parool in de middag.        ,NRC verschijnt per 3 januari 2022 alleen nog in de ochtend voor abonnees van de papieren editie in Amsterdam en een aantal gebieden buiten de Randstad. Dat bevestigt hoofdredacteur René Moerland nadat de Amsterdamse krant Het Parool dinsdag aankondigde volledig over te gaan naar de ochtend.\n\nHet Parool maakte de overgang dinsdag bekend nadat weblog GeenStijl in de ochtend het nieuws als eerste bracht. „De bezorging staat onder grote druk”, liet hoofdredacteur Kamilla Leupen optekenen in een brief aan de abonnees. „Door de overgang naar de ochtend kunnen wij de bezorging ook op langere termijn garanderen.”\n\nDe distributie in de middag is al langer een verlieslatende onderneming, ook bij NRC. Moerland: „In gebieden waar die kosten te hoog worden vertellen we abonnees daarom dat de krant voortaan in de ochtend verschijnt.” Het is niet duidelijk wanneer de laatste NRC Handelsblad in de middag zal verschijnen, maar het is volgens Moerland wel duidelijk dat die bezorging eindig is. In gebieden waar dit al bij wijze van proef is ingevoerd reageren lezers volgens Moerland met begrip en is het aantal opzeggingen „zeer gering”.\n\nNiet rendabel\n\nDat het ondanks een relatief hoge dichtheid aan abonnees in Amsterdam toch niet meer rendabel is om ’s middags de krant te bezorgen heeft te maken met het opnieuw moeten opzetten van een distributienetwerk, nu uitgever DPG stopt met het rondbrengen van Het Parool. Die investering is niet rendabel, volgens Moerland. NRC is onderdeel van Mediahuis, dat zowel in België als Nederland concurreert met DPG, maar op het gebied van distributie partnerschappen heeft.\n\n„Onze groei is enorm, maar die zit in het weekend en in digitale abonnees”, zegt Moerland. „Wij veranderen mee.” Vorig jaar werd een record aantal abonnees behaald en inmiddels zit NRC boven de 300.000. Het merendeel heeft een digitaal abonnement (met of zonder papieren weekendeditie). Zo’n 100.000 abonnees hebben ook door de week de papieren krant, waarvan ruim 70.000 in de middag. Rond de 30.000 abonnees kregen deze dinsdag te horen dat NRC in hun gebied alleen nog in de ochtend verschijnt.\n\nHet einde van de middagkrant in Amsterdam betekent dat de naam Handelsblad, die alleen ‘s middags in de masthead gevoerd wordt, verdwijnt uit de stad waar het Algemeen Handelsblad in 1828 ontstond. In 1970 fuseerde deze Amsterdamse krant met de Nieuwe Rotterdamse Courant tot het NRC Handelsblad. Moerland: „De titel van de ochtendkrant is inderdaad NRC. Maar het is dezelfde krant en er verandert niets aan onze identiteit.”\n\nDe beslissing bij Het Parool heeft volgens hoofdredacteur Leupen ook journalistieke redenen. „De meeste lezers hebben aan het eind van de middag het nieuws en de achtergronden al op hun smartphone gelezen”, zo redeneert ze in de een brief aan alle abonnees. „We denken dat we u in de ochtend een frisse blik op het nieuws in Amsterdam en in de rest van de wereld kunnen bieden.”\n\nEen versie van\n\ndit artikel\n\nverscheen ook in\n\nNRC Handelsblad\n\nvan 15 september 2021\n\nEen versie van\n\ndit artikel\n\nverscheen ook in\n\nNRC in de ochtend\n\nvan 15 september 2021","intensity":0,"negativity":0,"cluster_id":22,"similar_texts":"text580"},{"id":"84","publisher":"Algemeen Dagblad","date":"2021-09-16","url":"https://krant.ad.nl/titles/algemeendagblad/7908/publications/26166/articles/1446677/37/1","title":"Oerspits, gek op extremen","text":"### Bij het stille, definitieve afscheid van Klaas-Jan Huntelaar (38) als voetballer\n\nDe laatste keer dat ik kort app-contact had met Klaas-Jan Huntelaar, was kort na een 1-0 nederlaag van Schalke 04 tegen Arminia Bielefeld, in april van dit jaar. De spelersbus van de club was de avond ervoor bestormd door woedende Schalke-supporters. De beelden gingen de wereld over: in het donker moesten sommige spelers rennen voor hun leven, dwars over de parkeerplaatsen van de Arena Auf Schalke. Het was best een beangstigend schouwspel, maar met Huntelaar ging het de volgende dag allemaal prima.  \n  \nSterker nog: ergens had hij er enorm van genoten. Het hóórde bij Schalke, vond hij, club van diepe emoties en eeuwige chaos. ,,Voetbal moet extreem zijn'', vertelde hij daar jaren eerder al eens over. ,,Ik hou heel erg van die dunne lijn tussen winst en verlies, tussen alles of niets. Hoe scherper en harder die tegenstelling, des te mooier.''  \n  \nAls speler van Ajax zat hij ooit in een spelersbus die werd opgewacht door jongens met zwarte petjes en capuchons, op het dek van de Arena. Trainer Marco van Basten wist niet wat hij zag, maar Huntelaar stond meteen te stuiteren in het gangpad, helemaal stijf van de adrenaline. De spanning, de agressie, de emoties: stiekem kreeg de voetballer uit Hummelo er een enorme kick van.  \n  \nHet is geen toeval dat Huntelaar juist in de Rotterdamse Kuip zo vaak op zijn best was. Juist daar, met al die schuimbekkende fanaten op de eerste rijen van het stadion, kwam er vaak extra kracht bij hem boven. Zijn plotse terugkeer naar Schalke 04, halverwege het afgelopen corona-seizoen, op de drempel van degradatie: ook dat paste precies bij hoe Huntelaar voetbal beleeft.  \n  \nAlles wat kabbelt, is saai in zijn ogen. Liever degraderen met Schalke 04, in het oog van de orkaan, dan een ceremoniële bijrol bij Ajax. Huntelaar heeft veel trekken van een intelligente denker, maar tijdens zijn loopbaan koerste hij het liefst op zijn instinct, zowel op het veld als daarbuiten.  \n  \nOok dat maakte hem tot zo'n intrigerende jongen om al die jaren te volgen, of het nou in de Achterhoek was of in Polen, in Fortaleza of in Milaan. Een voetballer die altijd boeiend was om te interviewen, omdat hij de dingen net even anders beschouwde dan de doorsnee speler. Eigenzinnig vaak, soms lastig te doorgronden, maar altijd origineel van geest. Een echte liefhebber bovendien, gek op de cultuur van het voetbal.  \n  \nDat was al zo toen hij negentien was. Voor Voetbal International interviewde ik hem ergens begin deze eeuw thuis in Hummelo, terwijl moeder Maud thee zette en biscuitjes bracht in een blikken trommeltje. PSV had hem destijds uitgeleend aan De Graafschap, Huntelaar zat vaker op de bank dan hem lief was, maar hier zat een jongen die geen enkele ruimte liet voor twijfels. Een geboren spits, idolaat van scoren. Zelfbewust, eigenwijs en vastberaden. Straks ging hij nog even op doel schieten op het trapveldje aan de overkant.  \n  \nDat hij geen minuut mocht invallen in de WK-finale van 2010, is hem altijd dwars blijven zitten. Huntelaar gelooft heilig dat hij destijds gescoord zou hebben in Johannesburg, juist onder de grootste druk denkbaar. Technisch was hij dan geen wonderkind, in mentaal opzicht had Huntelaar veel van een perfecte spits: stoïcijns in het hoofd, hartstochtelijk in het lijf, gezegend met een feilloos gevoel voor de goal.\n\nWoest en ongetemd\n\nMet bondscoach Bert van Marwijk kwam het na die finale nooit meer goed. Rond het EK van 2012 was hij sportief op zijn best, als topscorer van de Bundesliga, maar de concurrentiestrijd met Robin van Persie strandde in woede en frustraties. Zelden maakte ik Huntelaar zo woest en ongetemd mee als toen in Polen en Oekraïne. De stoom kwam drie weken lang onophoudelijk uit zijn oren. Die beroemde clash met Mark van Bommel, de schoonzoon van de bondscoach en zijn natuurlijke tegenpool, kon niet uitblijven. Huntelaar was als een leeuw die weigerde gekooid te blijven.  \n  \nHuntelaar bezit de nuchterheid, de humor en de beschouwende blik om er nu om te kunnen lachen. Vissend met zijn broers in Noorwegen, onkruid wiedend in zijn tuin in de Achterhoek, spelend met de kinderen en luisterend naar obscure rockbands kan hij eindeloos terugkijken op een schitterende carrière.  \n  \nHet einde van die loopbaan werd niet geregisseerd, met pakweg een benefietwedstrijd of een musical, of met een 'officieel statement' op zijn eigen website. Geen poeha, geen opsmuk, geen mierzoet gedoe. Huntelaar liet gewoon de tijd zijn werk doen en stopte met voetballen - ook in dit geval op gevoel.","intensity":1,"negativity":1,"cluster_id":14,"similar_texts":"text198"},{"id":"85","publisher":"De Volkskrant","date":"2021-09-16","url":"https://krant.volkskrant.nl/titles/volkskrant/7929/publications/1361/articles/1446673/25/1","title":"Ontketend Ajax geeft demonstratie","text":"### Champions League: Sporting Portugal - Ajax (1-5)\n\nVoetbal was een onwaarschijnlijk mooi spel in het klassieke stadion in Lissabon, waar Ajax een demonstratie gaf van vernuft, technisch en tactisch kunnen en vooral van de edele kunst van de aanval. Met Antony als hogepriester van het ritme en Haller als koning van de afronding, met vier goals.  \n  \n'Ze krijgen voetballes', zongen de 1.200 aanhangers van Ajax in de hoek van het stadion. Sporting Portugal - Ajax, ouverture Champions League groep C: 1-5. Aangever Antony, afmaker Sébastien Haller. Dat was de gouden combinatie. Het leek alsof de Ivoriaanse spits na het vergeten vinkje van vorig seizoen, toen Ajax hem kocht in de winter en vergat in te schrijven voor de Europa League, wilde vliegen als veelkleurige vogel. Alsof hij alle frustratie uit zijn lijf speelde. Vier goals. Eentje met het hoofd, een met rechts, twee met links. Weergaloos. Bijna perfect.  \n  \nDan Antony, met zijn uitdagend geblondeerde haar, zijn durf. Pingelend, passend, sprintend en altijd met diepgang. Steeds brutaler ook en betrokken bij vier doelpunten, met de vierde treffer als apotheose. De voorzet met buitenkant links, als landgenoot Rivelino vroeger, geweldig gecontroleerd en koel afgemaakt door Haller, met links deze keer.  \n  \nDe olympisch kampioen met Brazilië, Antony dus, explodeerde als het ware. Het was alsof hij weer kind was, op een stoffig veldje, met de bedoeling alles te durven, om meisjes en speurders naar talent te attenderen. Alles wat Ajax had gedaan dit seizoen, was voorspel op deze avond; de rentree in de Champions League, met overwintering als heilig doel. Alsof alle emotie was ingehouden en zich nu ontlaadde. Wat zich voltrok in stadion José Alvalade was een uitspatting van spelvreugde, concentratie en ook hardheid, in een duel met soms pittige overtredingen.  \n  \nDeze avond mag met hoofdletters in het geschiedenisboek van Ajax. Dankzij branie, vooruit denken, het veld breed houden, aanvallen over de vleugels, met Daley Blind en vooral Noussair Mazraoui als extra aanvallers en opbouwers, individuele klasse tonen. Alles wat voetbal te bieden heeft, bezat Ajax. Behalve een topkeeper. Remko Pasveer was de onzekere factor, al bereidde hij een doelpunt voor, wat hem verleidde tot glijden over de knieën van blijdschap.  \n  \nAntony was de aanjager van al dat voetbalgevoel. Trucs, schijnbewegingen. Losse heupen. Ruben Vinagre, meestentijds zijn tegenstander, heeft vermoedelijk in zichzelf gebeden om een wissel. Hij wist echt niet meer waar hij moest lopen, wat hij moest doen. Nou ja, hij deelde een beuk uit, kort voor rust, toen Antony al drie treffers had voorbereid. Die vervanging kwam in de rust, maar ook Reis kon weinig uitrichten.  \n  \nVoetbal is prachtig als tactiek ten dienste staat van het spel, niet andersom. Trainer Erik ten Hag is al jaren bezig met Ajax. Club en trainer passen bij elkaar. De selectie bleef intact deze zomer, wat de verwachtingen opjoeg. Aanvallende middenvelder Davy Klaassen is geblesseerd. Dan durft Ten Hag aanvaller Steven Berghuis op tien te zetten, en dan ontvangen beiden hun beloning in de 1-3, een majestueuze treffer na schijnbewegingen van Antony, de lage voorzet van Ryan Gravenberch en het schitterende meenemen en afronden van Berghuis.  \n  \nEn Haller dan, de spits, die te traag zou zijn volgens sommige critici? Haha, lachwekkend. Debutant, vier goals. Dat gebeurt nooit. Natuurlijk, Ajax krijgt straks betere tegenstanders, Borussia Dortmund bijvoorbeeld, dat in Istanbul won van Besiktas, maar deze vier doelpunten staan. Met twee goals binnen iets meer dan acht minuten gaf hij het cliché bliksemstart nieuwe allure. Na iets meer dan een minuut kopte hij van dichtbij in, nadat het schot van Antony via de Portugese verdediger Inácio tegen de paal ging. In minuut 9 verdwaalde Vinagre volledig na een verre trap van Pasveer. Antony sprintte weg en zette voor op Haller.  \n  \nZo ontstond een meeslepend duel waarin de Portugese kampioen tureluurs was soms. Ajax had niet meegedaan aan al dat gezeur over Nederlandse teams die niet tegen Portugezen kunnen voetballen. Neem de bijna arrogante klasse van jongeling Jurriën Timber, die zo gemakkelijk voetbalt, altijd naar voren kijkt en tussen twee man door dribbelt alsof geen enkel gevaar loert. Ajax was oppermachtig en het had nooit meer spannend mogen worden.  \n  \nDat deed het nog eventjes, door de 1-2 van Sporting, de schuiver met links van Portugees international Palhinha, knullig onder Pasveer door. Dat is het gevaar bij Ajax. De eerste doelman, Onana, is geschorst. Tweede doelman Stekelenburg: geblesseerd. Aankoop Gorter is nog jong. Pasveer dus, debutant op zijn leeftijd. Maar net voordat Sporting echt aanzette, stond het alweer 1-3. Want ook dat is voetbal, uiteindelijk een teamsport. De groep maakt de fouten van het individu goed. En Ajax was een team dat in de hoek het publiek bedankte voor de prachtige avond.  \n  \n\\-----\n\nGROEP C\n\nSporting - Ajax 1-5. 2. Haller 0-1, 9. Haller 0-2, 33. Paulinho 1-2, 39. Berghuis 1-3, 51. Hallr 1-4, 63. Haller 1-5. Arbiter: Sánchez (Spa). Geel: Palhinha, Tomas, Feddal (Sporting), Timber, Alvarez, Martinez (Ajax).  \n  \nSPORTING:  \n  \nAdán; Neto, Inácio (21. Esgaio), Feddal; Porro, Palhinha, Nunes, Vinagre (46. Reis); Cabral (46. Sarabia), Paulinho (77. Braganca), Santos (60. Tomás).  \n  \nAJAX:  \n  \nPasveer; Mazraoui (71. Rensch), Timber, Martínez, Blind (80. Schuurs); Álvarez, Berghuis (77. Taylor), Gravenberch; Antony (70. Neres), Haller, Tadic.  \n  \nBesiktas (Tur) - Bor. Dortmund (Dui) 1-2.","intensity":0,"negativity":0,"cluster_id":31,"similar_texts":"text277"},{"id":"86","publisher":"Trouw","date":"2021-09-16","url":"https://krant.trouw.nl/titles/trouw/8321/publications/1356/articles/1446675/19/1","title":"Ontketend Ajax legt Sporting over de knie","text":"Over de spits van Ajax is altijd discussie. Sinds zijn komst naar Amsterdam ontkwam ook Sébastien Haller er niet aan. Nooit eerder in de geschiedenis had de club zoveel geld betaald voor een speler. Was hij nou 22,5 miljoen euro waard geweest, deze sobere Ivoriaan die wat houterig oogt, soms verloren lijkt rond te sjokken en aan de bal niet de fijnbesnaarde techniek toont die ze in Amsterdam als huisstijl beschouwen. Door de 'vinkjesgate' bleef hij vorig jaar verstoken van Europees voetbal.  \n  \nVoor zijn debuut in de Champions League, tegen Sporting Clube de Portugal, waren er ook weer twijfels. Kon Dusan Tadic niet beter in de spits spelen, in de variant die in eerdere Europese campagnes vrij succesvol was?  \n  \nEen dikke minuut had Haller gisteravond in Estádio José Avelade nodig om de scepsis - voorlopig - te verdrijven. Hij stond op de juiste plek toen een schot van Antony was afgeketst op de paal: 0-1. Zeven minuten later schoof hij al zijn tweede binnen, opnieuw op aangeven van Antony. Ajax zat op rozen, dankzij Haller. En daar hield hij het niet bij. In de tweede helft onderstreepte de Ivoriaan op aangeven van Antony en Mazraoui zijn sensationele vuurdoop op het hoogste Europese podium met zijn derde en vierde goal van de avond.  \n  \nVooraf had tegenstander Sporting heus ontzag ingeboezemd. Het Portugese voetbal ligt Nederlanders niet, zo bewezen de statistieken. Vorig maand nog sneed Benfica PSV de pas naar de Champions League af. Tegen het technisch vaardige en harde Portugese voetbal, soms op het randje, met het nodige theater en altijd puur op resultaat, hadden Nederlandse clubs het vaak moeilijk. Sporting, kampioen van Portugal, had bovendien een stugge defensie en was thuis al 22 keer ongeslagen.  \n  \nAjax maakte rigoureus korte metten met al die verhalen. Het had wel wat mazzel, want het had Sporting op geen beter moment kunnen treffen. De thuisploeg miste sterspeler Goncalvez door een blessure en aanvoerder Coates, en zag na een kwartier ook nog het talent Inácio uitvallen. Toch had trainer Rúben Amorim zijn jonge, onervaren en druistige elftal opgedragen meteen vol druk te zetten. Het bleek een naïeve en suïcidale strategie tegen dit felle en geconcentreerde Ajax. Het elftal van Erik ten Hag voetbalde snel onder de druk uit en combineerde door grote ruimtes naar de overzijde.  \n  \nAan de rechterkant waande Antony zich in een speeltuin. De wervelende Braziliaan stond uiteindelijk vier keer aan de basis van een Amsterdams doelpunt, wat hem niet alleen applaus van de 1200 meegereisde Ajax-supporters opleverde maar ook van de Sporting-fans.  \n  \nIn de eerste helft profiteerde Antony optimaal van de onthutsend zwakke back Vinagre. Bij zijn assist voor de 0-2 nam Antony de kortste weg binnendoor toen Vinagre helemaal zijn richtingsgevoel kwijt was. Bij de derde Amsterdamse treffer, nog voor rust, liet Vinagre zich nog eens voor de gek houden door Antony. Wat na dat moment volgde was hogeschoolvoetbal. Gravenberch draaide zich na de pass van Antony vrij en bediende Steven Berghuis. De ex-Feyenoorder, vervanger van de geblesseerde Davy Klaassen, nam de bal in de loop mee en vond in de korte hoek het net.  \n  \nNet voor die 1-3 had Remko Pasveer voor de smet van de avond gezorgd. De 37-jarige veteraan hoorde pas kort voor de wedstrijd dat hij moest keepen omdat Maarten Stekelenburg (38) toch nog te veel liesklachten had. Pasveer blunderde opzichtig bij de eerste serieuze Portugese aanval. Eerst twijfelde hij of hij uit moest komen, vervolgens liet hij de bal van Paulinho zomaar uit zijn handen glippen. Het werpt opnieuw de vraag op of Ajax er verstandig aan heeft gedaan met twee keepers van deze leeftijd, waarvan één zonder veel internationale ervaring, het seizoen in te gaan. Onana mag vanaf 4 november weer meedoen; onzeker is of dat ook gebeurt.  \n  \nKwetsbaarheid onder de lat kan Ajax zich niet permitteren als het eindelijk weer eens verder wil komen in de Champions League. De laatste twee jaren lukte het niet om daarin de poulefase te overleven. Dat de gunstige loting dit jaar wel grote kansen biedt, werd in Lissabon gisteravond in klinkende cijfers uitgedrukt.","intensity":0,"negativity":0,"cluster_id":27,"similar_texts":"text277"},{"id":"87","publisher":"Trouw","date":"2021-09-16","url":"https://krant.trouw.nl/titles/trouw/8321/publications/1356/articles/1446675/36/1","title":"Ontroerende mythe over de band tussen ouder en kind","text":"### Filmrecensies\n\nCéline Sciamma is niet in staat om slechte films te maken, al zou ze het willen. In 2019 won ze een Gouden Palm voor Portrait de la jeune fille en feu, over een liefde tussen twee vrouwen die niet kon bestaan omdat de samenleving dat aan het eind van de achttiende eeuw niet toeliet. Petite maman is veel kleiner van opzet, maar even waardevol en indrukwekkend. En beide films gaan, zoals een Britse recensent het verwoordde, even intens over de prachtige tragedie die de liefde is. Met een bescheiden cast en crew gemaakt in een tijd van pandemie en afstand.  \n  \nEen nieuwe mythe, noemde Sciamma deze tijdreisfilm in een interview, verwijzend naar het beperkte aantal oerverhalen waarnaar je alle vertellingen zou kunnen herleiden. De film draait om de 8-jarige Nelly, die in het bos achter het huis waar haar moeder Marion opgroeide, haar moeder als jong meisje tegenkomt. De jonge Marion is daar een hut aan het bouwen. Zowel de meisjes als de film doen niet moeilijk over de vreemde ontmoeting, ze accepteren het gewoon. De eerste keer praten ze wat, de volgende dag blijft Nelly bij Marion logeren en bakken ze pannenkoeken.  \n  \nOp de achtergrond speelt het recente overlijden van Marions moeder, waardoor Marion, Nelly en papa het ouderlijk huis moeten leegruimen. Al die herinneringen doen Marion verdriet, maar het zijn emoties en gedachten waar Nelly niet makkelijk bij kan en die Marion niet zomaar kan overdragen, al zou ze het proberen. Bovendien wil je een kind nog niet met al die zwaarte belasten en waarschijnlijk snapt Nelly ook niet alles. Sciamma overbrugt die afstand door ze als 8-jarigen samen te brengen. De ontmoeting brengt hen letterlijk en figuurlijk op gelijke hoogte.  \n  \nDit is een film over de band tussen moeder en dochter, tussen ouder en kind, maar ook over de woorden tussen generaties die zelden hardop worden uitgesproken. Omdat je de juiste woorden niet kunt vinden. Omdat je nooit weet wat je moet zeggen tegen je ouders en je kinderen, want, nou ja... alles. Het is teveel. Ouders geven alles wat ze kunnen, hoe kunnen woorden je dankbaarheid daarvoor overbrengen? Kinderen gebruiken nog geen woorden voor alles wat ze voelen, ze zijn gewoon en je bewondert ze op gepaste afstand.  \n  \nPetite maman is een verbeelding van die onuitgesproken band tussen ouder en kind. Van de liefde, het geluk en het verdriet dat je met elkaar deelt. De schijnbare eenvoud van de film is er dankzij Sciamma's strakke regie en camera: geen woord en geen beeld teveel. De film speelt niet per se op de ontroering, maar ontroert des te meer. Het is een moment dat niet kan bestaan, uit de tijd getild, een schitterend ongeluk.  \n  \nPetite maman  \n  \nRegie: Céline Sciamma Met Joséphine Sanz, Nina Meurisse, Gabrielle Sanz  \n  \n*****","intensity":0,"negativity":0,"cluster_id":29,"similar_texts":"text828"},{"id":"88","publisher":"De Telegraaf","date":"2021-09-15","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/e4b8827935a67bde60a2ae17d7b5165b/web/OPS/cciobjects.json&hash=b4f524b52eaa1a5de188#/pages/48-49","title":"Ook de Rotterdammers zelf zijn superblij met de ’beste burgemeester’","text":"Ook de Rotterdammers zelf zijn superblij met de ’beste burgemeester’\n\nAdriaan Kneefel: zo’n vent!\n\nfoto’s dennis wisse\n\nGerrie den Hollander: hij is een mensenmens.\n\nSusan van Beek en John Peate: betrokken bij wat hij doet. \n\nRicardo Proces: stad positief veranderd.\n\n❮❯\n\ndoor Gerda Frankenhuis\n\nRotterdam Supertrots zijn Rotterdammers op hun burgemeester Ahmed Aboutaleb die maandagavond de titel beste burgemeester van de wereld 2021 binnensleepte. „Ik vind Aboutaleb zo’n vent”, vertelt de 80-jarige Adriaan Kneefel op de Rotterdamse markt, terwijl hij zijn duimen in de lucht steekt. \n\n„Ik ken hem persoonlijk. Ik ben muzikant en Aboutaleb is gek op muziek. Ik sta meestal op de markt als bassist om straatmuziek te maken. Wat ik zo leuk aan hem vind is dat hij de tijd neemt om te luisteren. De meeste hoogwaardigheidsbekleders hebben dat niet, hij wel want hij maakt tijd. Hij staat heel dicht bij de inwoners”, aldus Kneefel.\n\nDe jury van de World Mayor 2021-prijs, die Aboutaleb deelt met Philippe Rio, burgemeester van de Franse stad Grigny, bepaalde dat de Rotterdammer de prijs verdient omdat hij de ’toewijding heeft om alle burgers als Rotterdammers te behandelen ongeacht hun afkomst en achtergrond’. Ook heeft Aboutaleb net als Rio volgens de jury gemeen dat ze de sterke overtuiging hebben dat vrede, vrijheid, gelijke rechten en waardigheid enorm belangrijk zijn voor de sociale cohesie.\n\nAboutaleb vertelt in zijn kamer op het stadhuis vereerd te zijn, maar vindt de prijs een prestatie voor de stad. „Ik doe het niet alleen. Je kunt het vergelijken met een trainer van een team die complimenten voor de prestaties krijgt, maar zelf geen doelpunt scoort”, vertelt de burgemeester bescheiden. „Ik heb mij ook altijd een wereldburger genoemd. Deze stad heeft mede onder mijn leiding een positie gekregen waarbij Rotterdam er nationaal en internationaal toe doet, maar dat heb ik zeker niet alleen gedaan.”\n\nOp de Rotterdamse markt wordt de burgemeester met name geroemd om zijn benaderbaarheid. „Hij staat dicht bij de mensen”, zegt de 83-jarige Gerrie den Hollander. Myrna noemt Aboutaleb een echt mensenmens. „Bij hem is iedereen gelijk en hij behandelt iedereen hetzelfde. Het maakt niet uit wat je achtergrond is. Het is zo’n mooi mens.”\n\nDennis Rellum vindt Aboutaleb een no-nonsense burgemeester. „Hij maakt geen onderscheid tussen mensen en hij weet altijd de vinger op de zere plek te leggen. Hij benoemt de criminaliteit en neemt geen blad voor de mond.” \n\nRicardo Proces loopt ook met ’zijn’ burgervader weg. „Hij probeert zich open te stellen voor alle culturen en trekt geen een cultuur voor. Sinds hij burgemeester is, is de stad ten positieve veranderd. Hij is betrokken bij de samenleving en ik kan mij met hem identificeren als immigrant”, zegt Proces (69) die in Suriname werd geboren. Ook Susan van Beek en John Peate roemen Aboutaleb. „Hij is een echte fijne burgemeester. Hij is betrokken bij wat hij doet en is er voor alle Rotterdammers. Als je kijkt wat hij deed na de avondklokrellen op Zuid en de jongeren direct op camera aansprak, zegt wel iets over hoe hij is”, zegt Peate.\n\nAboutaleb zelf zegt dat zijn bestuurdersstijl benaderbaar is. „Ik zoek die zelf ook op. Ik ben een persoon die van knuffelen en van vasthouden van mensen houdt. Ik lach en huil mee met de mensen.” De burgemeester stelt dat mensen het vooral verrassend vinden dat zij met hun problemen bij hem terecht kunnen. „Ik geef mijn kaartje en zij zijn verrast als ik ook hun verhaal lees.”\n\nToch zijn er ook kritische geluiden te horen. „Ik vind hem helemaal niks. Sinds hij burgemeester is, zijn de wijken achteruitgegaan. Hij houdt geen rekening met de oorspronkelijke bewoners en zet de deuren wijd open voor allochtone mensen. Ik woon in Charlois en daar ben ik nog maar de enige blanke op straat”, zegt Paulina Robben (70). \n\nAboutaleb\n\nzelf bescheiden\n\nover ’wereldtitel’","intensity":0,"negativity":0,"cluster_id":52,"similar_texts":"text533"},{"id":"89","publisher":"NRC Handelsblad","date":"2021-09-15","url":"https://www.nrc.nl/nieuws/2021/09/15/ook-uitgekomen-a4058286#20210915-79806-206","title":"Ook uitgekomen","text":"ook uitgekomenBings Dierenverhalen In: 81 bioscopen\n\nEen versie van\n\ndit artikel\n\nverscheen ook in\n\nNRC Handelsblad\n\nvan 15 september 2021\n\nEen versie van\n\ndit artikel\n\nverscheen ook in\n\nNRC in de ochtend\n\nvan 15 september 2021","intensity":0,"negativity":0,"cluster_id":24,"similar_texts":["text749","text754"]},{"id":"90","publisher":"Trouw","date":"2021-09-15","url":"https://krant.trouw.nl/titles/trouw/8321/publications/1355/articles/1445949/19/4","title":"Opnieuw aftrek drie punten voor ADO Den Haag","text":"De licentiecommissie betaald voetbal heeft ADO Den Haag nog eens drie punten aftrek gegeven. Bij het besluit is geen toelichting gegeven, maar vermoedelijk heeft het te maken met de financiële problemen van de club. ADO gaat in beroep. Dat deed de club ook tegen de drie punten aftrek die ADO vorige maand al kreeg. Dat beroep dient deze week. Intussen dreigt ADO zijn prof-licentie te verliezen als de club in oktober geen sluitende begroting heeft.","intensity":0,"negativity":0,"cluster_id":43,"similar_texts":"text393"},{"id":"91","publisher":"De Telegraaf","date":"2021-09-15","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/e4b8827935a67bde60a2ae17d7b5165b/web/OPS/cciobjects.json&hash=f439e99e37a41b78c2bd#/pages/34","title":"ORANJE KEERT ZONDER PLAK HUISWAARTS","text":"ORANJE KEERT ZONDER PLAK HUISWAARTS\n\nDe Oranje-volleyballers zijn in de kwartfinale van het EK niet opgewassen tegen titelverdediger Servië.\n\nFoto ANP/HH\n\nServië roept ploeg van Piazza halt toe in kwartfinale EK\n\nGDANSK De Lange Mannen wilden zich dolgraag in navolging van de Oranje-vrouwen bij de beste vier landen van Europa scharen, maar Servië wenste niet mee te werken aan die missie. In de kwartfinale van het Europees kampioenschap volleybal riep de titelverdediger de ploeg van bondscoach Roberto Piazza in drie sets een halt toe: 25-23, 25-20, 27-25.\n\nOndanks de duidelijke cijfers (3-0) had Nimir Abdelaziz het gevoel dat er voor Oranje meer had ingezeten. Met name in de eerste en derde set waren de verschillen klein, constateerde hij. „Servië speelde ook niet geweldig, maar maakte wel minder fouten. Dan verlies je van zo’n tegenstander”, baalde Abdelaziz, aan de zijde van Nederland topscorer met veertien punten. Gijs Jorna en Bennie Tuinstra maakten zeven punten, terwijl Wouter Ter Maat en Thijs ter Horst respectievelijk zes en vijf punten produceerden.\n\nDe Nederlandse volleyballers kenden een onrustige voorbereiding op het duel met Servië, want volleybalbond Nevobo stuurde middenaanvaller Fabian Plak naar huis omdat hij de teamregels had overtreden. Zonder Plak kon de uitschakeling op het EK niet worden voorkomen, waardoor Oranje nu dus ook geen kans meer maakt op een gouden, zilveren of bronzen plak...\n\nNaast de teleurstelling was er toch ook sprake van trots bij Abdelaziz. „Al met al is het een mooi toernooi geweest. Nederland is jarenlang niet zo ver gekomen”, aldus de 29-jarige smaakmaker, die wist dat de Oranje-mannen zich voor het eerst sinds 2009 hadden geplaatst voor de laatste acht van een Europese titelstrijd. „Met deze staf en dit team kunnen we in de toekomst nog mooiere dingen laten zien. Ik ben ervan overtuigd dat we stappen kunnen maken. Voor nu is het zuur dat EK voorbij is voor ons. Als topsporter wil je altijd meer. Maar helaas hebben we onze kansjes niet benut.” \n\n’In de toekomst laten we nog mooiere dingen zien’","intensity":0,"negativity":0,"cluster_id":35,"similar_texts":"text83"},{"id":"92","publisher":"Algemeen Dagblad","date":"2021-09-15","url":"https://krant.ad.nl/titles/algemeendagblad/7908/publications/26147/articles/1445950/41/3","title":"Oranje verslaat Zweden op EK","text":"De Nederlandse honkballers hebben op het EK in de groepsfase ook Zweden verslagen. In het Italiaanse Settimo eindigde de wedstrijd in 15-5. Oranje begon goed en kwam al snel op 8-0. Het Koninkrijksteam, de regerend Europees kampioen, bleef daarmee ongeslagen in de groepsfase en neemt het in de kwartfinales op tegen Groot-Brittannië.","intensity":0,"negativity":0,"cluster_id":12,"similar_texts":"text574"},{"id":"93","publisher":"De Volkskrant","date":"2021-09-16","url":"https://krant.volkskrant.nl/titles/volkskrant/7929/publications/1361/articles/1446673/22/3","title":"Oud-topman Ralph Hamers: geen schending bankierseed bij ING","text":"Oud-topman Ralph Hamers en andere bestuurders van ING worden niet gestraft wegens schending van de bankierseed in de witwaszaak die de bank schikte voor 775 miljoen euro. Tuchtrecht Banken maakte na onderzoek bekend dat er niet genoeg bewijs is om te concluderen dat hoge managers van ING, waaronder Hamers, de eed voldoende hebben overtreden. Als Hamers en zijn voormalige collega's wel waren bestraft had ze dat een beroepsverbod van maximaal drie jaar en een boete van ten hoogste 25.000 euro kunnen opleveren. De bankierseed geldt sinds 1 april 2015. Het Openbaar Ministerie (OM) vervolgt Hamers nog wel voor zijn rol in de witwaszaak. Eerder besloot het OM dat niet te doen, maar verschillende partijen spanden een zaak aan om dat alsnog te bewerkstelligen. Eind vorig jaar besloot het gerechtshof in Den Haag dat Hamers bewust de kans aanvaardde op verboden gedragingen door niet genoeg te doen om het toezicht binnen ING te verbeteren. Het OM moest van het hof alsnog tot vervolging overgaan. Tuchtrecht Banken stelt dat vijftien mensen verantwoordelijkheid droegen als bestuurder of commissaris en stelt vast dat ING verkeerde keuzes maakte en geld verdienen belangrijker vond dan voldoen aan de regels. Tuchtrecht Banken was het onderzoek begonnen nadat het ruim tweehonderd meldingen van overtreding van de bankierseed had gekregen.","intensity":0,"negativity":1,"cluster_id":39,"similar_texts":"text348"},{"id":"94","publisher":"Algemeen Dagblad","date":"2021-09-16","url":"https://krant.ad.nl/titles/algemeendagblad/7908/publications/26166/articles/1446677/2/4","title":"Paus ontslaat aartsbisschop niet","text":"Paus Franciscus accepteert het aftreden van de aartsbisschop van Hamburg, Stefan Hesse, niet. Hesse had in maart zijn ontslag aangeboden nadat hij werd beschuldigd van nalatig handelen bij meerdere meldingen van kindermisbruik in de katholieke kerk. Hij ontkent de beschuldigingen.","intensity":0,"negativity":0,"cluster_id":26,"similar_texts":"text253"},{"id":"95","publisher":"De Volkskrant","date":"2021-09-15","url":"https://krant.volkskrant.nl/titles/volkskrant/7929/publications/1360/articles/1445943/7/5","title":"Petitie van Maori's voor een niet-koloniale naam in plaats van Nieuw-Zeeland ('te Nederlands')","text":"De Nieuw-Zeelandse Maori-partij heeft een petitie gelanceerd om de naam van het land te veranderen in Aotearoa. De naam Nieuw-Zeeland stamt uit het koloniale tijdperk en is volgens de Maori's te Nederlands.  \n  \n'Nieuw-Zeeland is een Nederlandse naam. Zelfs de Nederlanders hebben hun naam veranderd - van Holland naar Nederland, in Christusnaam!', verklaarde de partij in een statement. 'We zijn een Polynesisch land, we zijn Aotearoa.' Ook andere Nieuw-Zeelandse geografische aanduidingen moeten vervangen worden door Maori-namen, aldus de partij, in een proces dat in 2026 voltooid zou moeten zijn. 'De namen van onze voorouders worden gemangeld, verbasterd en genegeerd. Dit is de 21ste eeuw, dit moet veranderen', aldus de petitie. Doordat de regering van Nieuw-Zeeland het onderwijs al heel lang een 'koloniale agenda' heeft opgelegd, is de kennis van de eigen taal onder de Maori-bevolking sterk gedaald. Nog maar 20 procent van de Maori's beheerst de taal. Negentig jaar geleden was dat 90 procent. De Maori-partij heeft slechts twee zetels in een parlement dat 120 zetels telt.","intensity":1,"negativity":0,"cluster_id":40,"similar_texts":"text383"},{"id":"96","publisher":"De Volkskrant","date":"2021-09-15","url":"https://krant.volkskrant.nl/titles/volkskrant/7929/publications/1360/articles/1445943/12/1","title":"Premier Henry van Haïti verdacht van de moord op president Moïse","text":"Aanklager Bed-Ford Claude wil dat premier Henry antwoord geeft op de vraag waarom hij enkele uren voor de moord twee keer heeft gebeld met een van de hoofdverdachten in de zaak. 'Er zijn genoeg compromitterende elementen om Henry te vervolgen', schreef Claude aan de rechter. Claude wilde Henry vorige week spreken, maar had daar een opdracht van de president voor nodig. Dat was uiteraard onmogelijk, omdat de president vermoord is. Henry weigerde te komen en zei dat hij zich niet liet afleiden door een politiek gemotiveerd onderzoek naar zijn rol in deze zaak. Daarop stapte Claude naar de rechter. Henry heeft daar nog geen commentaar op gegeven.  \n  \nJovenel Moïse werd op 7 juli vermoord door een commando dat uit tientallen mensen bestond. In de dagen daarna werden 26 Colombianen, veelal ex-militairen, en 2 Amerikanen van Haïtiaanse afkomst gearresteerd. Al snel rees de verdenking dat de moord van hogerhand was georganiseerd. Eerder werd een in Florida wonende Haïtiaanse arts gearresteerd die als het brein achter de aanslag werd beschouwd.  \n  \nMaar nu verdenkt de aanklager premier Henry zelf. Henry werd vlak voor de moord door Moïse tot eerste minister benoemd. In de nacht van de moord heeft hij twee keer gebeld met Joseph Badio, een van de verdachten. Op dat moment bevond Badio zich in de buurt van Moïse's huis. Volgens de aanklager duurden de telefoontjes in totaal zeven minuten. Badio is een voormalige ambtenaar van het Haïtiaanse minister van Justitie, die in mei ontslagen werd wegens het overtreden van ethische richtlijnen. Sinds de moord is hij voortvluchtig.  \n  \nDe rechter in de zaak is nu verplicht om een onderzoek in te stellen op basis van het verzoek van de aanklager. Hij heeft drie maanden de tijd om te bepalen of Henry voor de rechter moet komen.  \n  \nHet onderzoek naar de moord wordt bemoeilijkt door bedreigingen. Ambtenaren van de rechtbank zijn ondergedoken toen zij naar eigen zeggen onder druk werden gezet om namen en verklaringen in de dossiers te veranderen. Een rechter trok zich terug uit het onderzoek om 'persoonlijke reden', nadat een van zijn assistenten onder mysterieuze omstandigheden was overleden. Ook aanklager Claude heeft extra bescherming gekregen omdat hij bedreigd zou worden.  \n  \nPremier Henry maakte zaterdag bekend dat de belangrijkste politieke krachten op Haïti een akkoord hebben bereikt over een interim-regering, in afwachting van presidentsverkiezingen en een referendum over een nieuwe Grondwet. De regering zou geleid worden door Henry zelf.","intensity":0,"negativity":2,"cluster_id":19,"similar_texts":"text346"},{"id":"97","publisher":"NRC Handelsblad","date":"2021-09-15","url":"https://www.nrc.nl/nieuws/2021/09/15/haiti-premier-in-verband-gebracht-met-moord-op-president-moise-a4058359#20210915-79806-114","title":"Premier in verband gebracht met moord op president Moïse","text":"De hoogste openbaar aanklager in Haïti wil dat premier Ariel Henry wordt ondervraagd over zijn vermeende rol bij de moord op president Jovenel Moïse. De premier zou telefoontjes hebben gepleegd met een hoofdverdachte in de uren na de moord op Moïse. Henry ontkent alle beschuldigingen en heeft de aanklager ontslagen. Vanwege het onderzoek mag Henry het eiland voorlopig niet verlaten. Er is wel sprake van een obstakel: volgens persbureau AFP mag in Haïti een premier alleen ondervraagd worden als de president toestemming geeft. Haïti zit na de moord op Moïse echter zonder president. (NRC)\n\nEen versie van\n\ndit artikel\n\nverscheen ook in\n\nNRC Handelsblad\n\nvan 15 september 2021","intensity":0,"negativity":1,"cluster_id":23,"similar_texts":"text77"},{"id":"98","publisher":"Trouw","date":"2021-09-15","url":"https://krant.trouw.nl/titles/trouw/8321/publications/1355/articles/1445949/12/7","title":"Premier mogelijk betrokken bij moord president","text":"De openbaar aanklager van Haïti ziet premier Ariel Henry als een verdachte van betrokkenheid bij de moord op president Jovenel Moïse. De douane heeft het bevel gekregen Henry het land niet uit te laten. De premier en zijn ministerie hebben nog niet gereageerd. Moïse werd op 7 juli doodgeschoten bij een aanval op zijn woning. Henry zou op de dag van de moord twee telefoongesprekken hebben gehad met hoofdverdachte Joseph Felix Badio, die werkte in een anticorruptie-eenheid van het ministerie van justitie.","intensity":0,"negativity":1,"cluster_id":23,"similar_texts":"text235"},{"id":"99","publisher":"De Telegraaf","date":"2021-09-16","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/547947934dd36ea4d0fb5c0c134c2413/web/OPS/cciobjects.json&hash=1403767e9b3fe2d5e679#/pages/40-41","title":"Radeloos en geteisterd","text":"Radeloos en geteisterd\n\nBeth (Rebecca Hall) in ’The night house’.\n\n’The night house’\n\nWat: thriller, horror\n\nRegie: David Bruckner\n\nMet: Rebecca Hall, Sarah Goldberg, Vondie Curtis-Hall\n\nVolkomen onverwachts schoot haar echtgenoot zichzelf dood. Beth wist niet eens dat er thuis een pistool lag, vertelt ze in The night house. En dat is nog maar het begin van wat ze niet weet in deze psychologische horror.\n\nOntredderd zoekt de verse weduwe thuis naar aanwijzingen, in de hoop te snappen waarom haar man uit het leven stapte. Een vreemd zelfmoordbriefje, aantekeningen over doolhoven, foto’s van onbekende vrouwen; Beth wordt er alleen maar radelozer van. Een mooie emotionele basis, die hoofdrolspeelster Rebecca Hall optimaal benut met veel ingehouden verdriet en frustratie. En angst, want al snel blijken er dingen niet in de haak te zijn\n\nEerst gaat het nog om onheilspellend gezichtsbedrog, dan verschijnt er een raar tekstberichtje, gevolgd door een reeks extreem levendige nachtmerries. Regisseur David Bruckner (The ritual) bouwt zijn mysterie spannend op, mede dankzij een aantal sterk getimede schrikmomenten. \n\nMaar onder de oppervlakte gaat The night house niet alleen maar om dat gegriezel. Naarmate het echte verhaal zich verder begint uit te tekenen, blijkt deze duistere film zijn publiek ook te willen laten voelen wat een depressie is. Of zo’n serieus thema wel past bij de bizarre ontknopingsscène waar Bruckner mee komt, mag de kijker zelf bepalen.\n\nF.M.","intensity":0,"negativity":1,"cluster_id":32,"similar_texts":"text760"},{"id":"100","publisher":"De Volkskrant","date":"2021-09-16","url":"https://krant.volkskrant.nl/titles/volkskrant/7929/publications/1361/articles/1446673/6/1","title":"Remkes vervolgt formatiegesprekken met VVD, D66 en CDA op landgoed bij Hilversum","text":"Remkes wil met Mark Rutte (VVD), Sigrid Kaag (D66), Wopke Hoekstra (CDA) en hun secondanten verder praten over de vorming van een minderheidskabinet. Het ziet ernaar uit dat de partijen de uitnodiging zullen accepteren. 'Het wil weleens helpen om langere tijd met alle spelers, zoals ze nu in beeld zijn, rond de tafel te zitten.'  \n  \nVolgens Remkes is het een logische vervolgstap om de komende dagen vooral te onderzoeken of er inhoudelijk tot een akkoord is te komen. 'We gaan verkennen of er vanuit de inhoud sprake kan zijn van een vruchtbare samenwerking tussen VVD, D66 en CDA, zonder dat daarmee nu al een combinatie van partijen wordt bepaald', aldus Remkes. 'Een gevoel van urgentie is bij de informateur aanwezig', zei hij over zichzelf.  \n  \nRemkes hoopt dat de gesprekken bijdragen aan herstel van het vertrouwen tussen de partijen. Volgens hem is het beeld daarover enigszins opgeblazen en zijn de verschillen te overbruggen.Hij zal het met de partijen ook hebben over een constructieve samenwerking van een minderheidskabinet met de PvdA, GroenLinks en de ChristenUnie - de partijen die eigenlijk wilden meeregeren maar die door VVD, D66 en CDA om wisselende redenen werden geblokkeerd.  \n  \nRemkes' uitnodiging kwam woensdag na gesprekken met de fractieleiders van de kleinere partijen die vorig week in de Kamer de motie steunden die hem opriep een minderheidskabinet te onderzoeken. Wybren van Haga (Groep Van Haga), Laurens Dassen (Volt), Liane den Haan (Fractie Den Haan), Kees van der Staaij (SGP) en Joost Eerdmans (JA21) schoven beurtelings aan aan de formatietafel. Na afloop van hun persoonlijke gesprekken spraken zij allemaal uit het weleens met een minderheidskabinet te willen proberen.\n\nRechtse Kamermeerderheid\n\nDe meeste partijleiders benadrukken daarbij wel dat ze hun inhoudelijke steun aan zo'n kabinet per voorstel willen bekijken. Op veel echte 'gedoogpartners' hoeft een minderheidskabinet dus niet te rekenen. Alleen Van Haga is bereid een minderheidskabinet te gedogen, mits het een combinatie van de VVD en het CDA is. 'Er is een rechtse meerderheid van 81 zetels in de Tweede Kamer. Alleen een rechts kabinet doet recht aan de democratie.' Ook Van der Staaij sprak zijn voorkeur uit voor een kabinet met het CDA. Een combinatie van alleen VVD en D66 noemt hij 'te liberaal eenzijdig'.  \n  \nVolt-voorman Dassen maakte duidelijk dat zijn voorkeur juist uitgaat naar een minderheidskabinet met D66. 'In D66 zien wij een partij met progressieve ideeën op bijvoorbeeld het terrein van Europa.'  \n  \nVolgens JA21-leider Eerdmans is het verstandig als een minderheidskabinet samenwerkt met de linkse en de rechtse partijen in de Kamer. 'Per vleugel kan je kijken welke onderwerpen daar leven.' Het klimaatbeleid zou wat hem betreft over links kunnen, het immigratiebeleid over rechts. Eerdmans zou een combinatie met D66 niet tegenhouden. 'Zonder D66 is het kabinet natuurlijk rechtser, maar het zorgt ook voor instabiliteit.'","intensity":0,"negativity":0,"cluster_id":9,"similar_texts":"text264"},{"id":"101","publisher":"De Telegraaf","date":"2021-09-16","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/547947934dd36ea4d0fb5c0c134c2413/web/OPS/cciobjects.json&hash=4a0f6ac36090b595b31e#/pages/14-15","title":"Roep om EU-leger klinkt steeds luider","text":"Roep om EU-leger klinkt steeds luider\n\nVon der Leyen pleit voor EU-leger.\n\nVon der Leyen denkt ook aan eigen troepen\n\ndoor Alexander Bakker\n\nStraatsburg EU-landen moeten nauwer samenwerken op het terrein van defensie. De komende tijd wil voorzitter van de Europese Commissie Ursula von der Leyen het gevoelige onderwerp stevig op de agenda zetten.\n\nDe komst van een Europees leger ligt gevoelig. Meerdere lidstaten zien dit absoluut niet zitten. Von der Leyen hekelde in haar jaarlijkse toespraak in het Europees Parlement het gebrek aan politieke wil om stappen te zetten op dit terrein.\n\nHet debacle in Afghanistan heeft de discussie in een stroomversnelling gebracht. Onlangs heeft EU-buitenlandchef Josep Borrell een proefballonnetje opgelaten voor de komst van expeditietroepen.\n\n„Wat ons tot nu toe heeft weerhouden is niet alleen een ontoereikende capaciteit, maar het gebrek aan politieke wil”, stelt de Duitse. \n\nVolgend jaar wil Von der Leyen samen met de Franse president Emmanuel Macron een defensietop beleggen. De Fransen zijn al jaren voortrekker in het debat over Europese militaire ambities. \n\nDe NAVO wordt nadrukkelijk niet losgelaten. Von der Leyen kondigt aan dat ze samen met NAVO-baas Jens Stoltenberg met afspraken komt over toekomstige samenwerking.\n\nEurocommissaris Frans Timmermans erkent dat er nog heel wat water door de Rijn moet stromen: „Als ik zie hoe sommige lidstaten uit de pas lopen met de meerderheid vraag ik me af of we heel snel tot een gemeenschappelijk beleid komen. Tenzij we de moed zouden hebben dat we over dit soort dingen met een meerderheid van stemmen beslissen. Dan kunnen lidstaten die zich zeer verwant voelen met China of Rusland de boel niet blokkeren.” \n\nDe commissievoorzitter noemt het ’pijnlijk’ dat gezamenlijk Europees migratiebeleid niet van de grond komt. De lidstaten kunnen het maar niet eens worden over het totaalpakket. \n\nZe kondigde verder aan dat het EU-bestuur 50 miljard euro wil steken in een nieuwe gezondheidsautoriteit die snel kan schakelen bij een pandemie. Ze stond ook kort stil bij de moord op Peter R. de Vries.","intensity":0,"negativity":1,"cluster_id":42,"similar_texts":"text768"},{"id":"102","publisher":"De Telegraaf","date":"2021-09-15","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/e4b8827935a67bde60a2ae17d7b5165b/web/OPS/cciobjects.json&hash=8af1e462cdf05bc14a16#/pages/12","title":"Rotterdam trots op ’wereldburgemeester’","text":"Rotterdam trots op ’wereldburgemeester’\n\nMuzikant Adriaan Kneefel is fan van Ahmed Aboutaleb, ’de beste burgemeester van de wereld’ (foto linksonder). „Hij neemt de tijd om te luisteren.” \n\nfoto’s roel dijkstra en Anp/hh\n\n❮❯\n\nAhmed Aboutaleb bescheiden over hoogste titel\n\ndoor Gerda Frankenhuis\n\nRotterdam Supertrots zijn Rotterdammers op hun burgemeester Ahmed Aboutaleb die maandagavond de titel beste burgemeester van de wereld 2021 binnensleepte. „Ik vind Aboutaleb zo’n vent”, vertelt de 80-jarige Adriaan Kneefel op de Rotterdamse markt, terwijl hij zijn duimen in de lucht steekt. \n\n„Ik ken hem persoonlijk. Ik ben muzikant en Aboutaleb is gek op muziek. Ik sta meestal op de markt als bassist om straatmuziek te maken. Wat ik zo leuk aan hem vind, is dat hij de tijd neemt om te luisteren. De meeste hoogwaardigheidsbekleders hebben geen tijd, hij wel want hij maakt tijd. Hij staat heel dicht bij de inwoners”, aldus Kneefel.\n\nDe jury van de World Mayor 2021-prijs, die Aboutaleb deelt met Philippe Rio, burgemeester van de Franse stad Grigny, bepaalde dat de Rotterdammer de prijs verdient omdat hij de ’toewijding heeft om alle burgers als Rotterdammers te behandelen, ongeacht hun afkomst en achtergrond’. Ook heeft Aboutaleb net als Rio volgens de jury gemeen dat ze de sterke overtuiging hebben dat vrede, vrijheid, gelijke rechten en waardigheid enorm belangrijk zijn voor de sociale cohesie’.\n\n’Trainer’\n\nAboutaleb vertelt in zijn kamer op het stadhuis vereerd te zijn, maar vindt de prijs een prestatie voor de stad. „Ik doe het niet alleen. Je kunt het vergelijken met een trainer van een team die complimenten voor de prestaties krijgt, maar zelf geen doelpunt scoort”, vertelt de burgemeester bescheiden. „Ik heb mij ook altijd een wereldburger genoemd. Deze stad heeft mede onder mijn leiding een positie gekregen waarbij Rotterdam er nationaal en internationaal toe doet, maar dat heb ik zeker niet alleen gedaan.” Aboutaleb hoorde maandagavond tijdens een bijeenkomst met de burgemeesters van andere grote steden dat hij de prijs had gewonnen. „Ik heb er kennis van genomen en daarna het apparaat weer weggelegd.”\n\nOp de Rotterdamse markt wordt de burgemeester met name geroemd om zijn benaderbaarheid. „Hij staat dicht bij de mensen. Hij is de beste burgemeester”, zegt de 83-jarige Gerrie den Hollander op een bankje in het zonnetje. Myrna noemt Aboutaleb een echt mensenmens. „Bij hem is iedereen gelijk en hij behandelt iedereen hetzelfde. Het maakt niet uit wat je achtergrond is. Het is zo’n mooi mens.”\n\nRicardo Proces loopt ook met ’zijn’ burgervader weg. „Hij probeert zich open te stellen voor alle culturen en trekt geen een cultuur voor. Hij is een voortrekker van de stad. Sinds hij burgemeester is, is de stad ten positieve veranderd. Hij is betrokken bij de samenleving en ik kan mij met hem identificeren als immigrant”, zegt Proces (69) die in Suriname werd geboren. \n\nAboutaleb zelf zegt dat zijn bestuurdersstijl benaderbaar is. „Ik zoek die zelf ook op. Ik ben een persoon die van knuffelen en van vasthouden van mensen houdt. Ik lach en huil mee met de mensen. Door corona mag dat niet.” \n\nHij stelt dat mensen het vooral verrassend vinden dat zij met hun problemen bij hem terecht kunnen. \n\nToch zijn er ook kritische geluiden te horen op de markt. „Ik vind hem helemaal niks. Sinds hij burgemeester is geworden, zijn de wijken achteruitgegaan. Hij houdt geen rekening met de oorspronkelijke bewoners en zet de deuren wijd open voor allochtone mensen. Ik woon in Charlois en daar ben ik nog maar de enige blanke op straat”, zegt de 70-jarige Paulina Robben. \n\n’Ik lach en huil mee met de mensen’","intensity":0,"negativity":1,"cluster_id":52,"similar_texts":"text741"},{"id":"103","publisher":"De Volkskrant","date":"2021-09-16","url":"https://krant.volkskrant.nl/titles/volkskrant/7929/publications/1361/articles/1446673/45/2","title":"Rustig en bijna droog","text":"### Weer\n\nDoor een lagedrukgebied boven Denemarken zijn er donderdag veel wolken te zien. Vooral in de noordoostelijke helft van het land kan in de ochtend lichte regen of motregen vallen, maar op veruit de meeste plaatsen blijft het de hele dag droog. In de loop van dag zal de luchtdruk stijgen, want een hogedrukgebied bouwt geleidelijk op. Door de hogere barometerstand krijgt de zon in de loop van de dag iets meer ruimte. Met een middagtemperatuur van 18 tot 21 graden en een zwakke tot matige noordwestenwind is het vrij aangenaam voor half september. Vrijdag ligt het centrum van het mooiweersysteem boven België. De aangevoerde lucht is vrij vochtig dus zijn er nog overwegend veel wolken aanwezig. Lokaal kan de dag mistig van start gaan, de kans op regen is echter klein. Langzaamaan breekt de zon op sommige plaatsen door. Er zijn regio's waar wolken de hele dag het weerbeeld blijven bepalen.  \n  \nIn het weekend verandert er niet veel. Door de aanwezigheid van het hogedrukgebied blijft het rustig en droog, opnieuw is de kans op mist in de vroege ochtend groot. De mist gaat in sommige delen van het land over in bewolking, maar er zijn ook plaatsen waar de zon in de middag doorbreekt.","intensity":0,"negativity":1,"cluster_id":44,"similar_texts":"text4"},{"id":"104","publisher":"De Telegraaf","date":"2021-09-15","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/e4b8827935a67bde60a2ae17d7b5165b/web/OPS/cciobjects.json&hash=373819821e7d82be9083#/pages/12","title":"Straf geëist om ’haattweets’ van raadslid","text":"Straf geëist om ’haattweets’ van raadslid\n\nHet Haagse raadslid Arnoud van Doorn hoorde 120 uur taakstraf of zestig dagen hechtenis tegen zich eisen. \n\nfoto anp/hh\n\ndoor Silvan Schoonhoven\n\nDen Haag\n\nJustitie wil een ’duidelijk signaal’ geven aan het Haagse raadslid Arnoud van Doorn en het Openbaar Ministerie eist daarom 120 uur taakstraf of zestig dagen hechtenis vanwege het verspreiden van haatdragende tweets over ’zionisten’. Justitie beschouwt dat als opruien tot geweld door de bekende islamitische bekeerling.\n\nVan Doorn is een omstreden figuur. Ooit stond hij op de landelijke lijst voor de PVV, maar in 2013 bekeerde hij zich tot de islam en richtte later de Partij van de Eenheid op. Hij is raadslid voor die partij in Den Haag en doet vrijwel dagelijks scherpe en provocerende uitspraken op sociale media. Hij bejubelt bijvoorbeeld de machtsovername door de Taliban in Afghanistan en nam het eerder op voor de Arnhemse terroristengroep die een aanslag wilden plegen op een openluchtfestival in Nederland. De AIVD zag hem bij de rel rond het Amsterdamse Cornelius Haga Lyceum als een van de ’aanjagers’.\n\nIn mei 2018 schreef hij op Twitter: ’Vandaag in Palestina weer tientallen jonge mensen door kogels van de zionistische bezettingsmacht vermoord. Het wordt druk in het paradijs. Moge Allah de zionisten vernietigen’, voorzien van twee emoji’s van een gebalde vuist en vuur. Hij plaatste meer van dergelijke boodschappen over de vernietiging van zionisten en de vernietiging van de ’vijanden van de islam’. \n\nDe Joodse organisatie CIDI deed aangifte.\n\nDe uitspraken vallen binnen de vrijheid van meningsuiting en religie, vindt Van Doorn. Volgens advocaat Anis Boumanjal staat internet vol met uitroepen die veel verder gaan dan wat zijn cliënt heeft geschreven. Maar het OM spreekt van een ’kwaadaardige toonzetting’ die ’gevoelens van onrust en onveiligheid in de samenleving’ veroorzaken. „Iemand die bekendheid geniet als politicus moet zijn verantwoordelijkheid nemen. Hij heeft opgeruid tot strafbare feiten en dat gaat te ver.”\n\nVan Doorn ontkent dat hij Joden haat en zich uitsluitend verzet tegen het zionisme. Volgens de officier legt Van Doorn wel degelijk een verband tussen ’zionisten’ en ’Joden’. Uit een eerdere gerechtelijke uitspraak blijkt volgens haar dat een smeekbede aan Allah toch ook kan betekenen dat iemand mensen aanzet tot geweld. \n\nAdvocaat Boumanjal vindt dat uit de context van de tweets volstrekt duidelijk is dat Van Doorn geen oproep deed aan mensen om zionisten te straffen en dat hij dat alleen aan God vroeg. \n\nOM: ’Opruiing Van Doorn tot strafbare feiten’","intensity":0,"negativity":1,"cluster_id":53,"similar_texts":"text744"},{"id":"105","publisher":"De Telegraaf","date":"2021-09-16","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/547947934dd36ea4d0fb5c0c134c2413/web/OPS/cciobjects.json&hash=5ed5f502ecb33ad0d9cd#/pages/32-33","title":"Struijk blijft geschorst","text":"Struijk blijft geschorst\n\nPascal Struijk mag pas in oktober weer in actie komen voor Leeds United, dat een beroep afgewezen heeft zien worden. De verdediger raakte afgelopen weekend in opspraak na een overtreding op Liverpool-speler Harvey Elliott, die het veld per brancard moest verlaten. \n\n„We kunnen bevestigen dat ons beroep tegen de rode kaart van Struijk niet succesvol is geweest. Op dit moment geven we verder geen commentaar”, meldt Leeds in een korte verklaring.\n\nDe 22-jarige Struijk mist de Premier League-duels met Newcastle United en West Ham United en de bekerwedstrijd tegen Fulham (Carabao Cup).","intensity":0,"negativity":0,"cluster_id":15,"similar_texts":"text199"},{"id":"106","publisher":"Algemeen Dagblad","date":"2021-09-15","url":"https://krant.ad.nl/titles/algemeendagblad/7908/publications/26147/articles/1445950/3/1","title":"Taghi's advocaat Inez Weski vraagt om andere rechters","text":"### proces marengo\n\nBij de hervatting van het liquidatieproces Marengo bleek dat de onderlinge verhoudingen tussen OM, rechtbank en verdediging naar een ultiem dieptepunt zijn gezakt.  \n  \nKroongetuige Nabil B. nam gisteren voor het eerst in maanden weer plaats in de getuigenbox in de zwaarbeveiligde Bunker in Amsterdam Osdorp. Hij werd speciaal welkom geheten door de rechtbankvoorzitter, die hem sterkte wenste met het verlies van zijn vertrouwenspersoon Peter R. de Vries. De moord op De Vries, de derde persoon uit de entourage van de kroongetuige die is omgebracht, hing vooraf als een donkere wolk boven het omstreden strafproces. Het Marengo-proces holt van incident naar incident, en ook gisteren stond het bol van misverstanden en onbedoelde versprekingen.  \n  \nHet jongste conflict draait om appjes die kroongetuige Nabil B. met een iPhone 5 heeft verstuurd vanuit de gevangenis. Deze krant publiceerde gisteren daarover, nadat advocaat Peter Schouten van de kroongetuige maandagavond middels een kortgeding de publicatie nog had geprobeerd te voorkomen. Tevergeefs.  \n  \nDe officier van justitie trok uit de publicatie de conclusie dat advocaten in het Marengo-proces de tienduizenden berichten aan journalisten zouden hebben gelekt. Die suggestie wekte de woede op bij advocaten, die zeiden door het OM 'gebasht' te worden.\n\nInzage\n\nDat het OM vervolgens de rechtbank vroeg om advocaten helemaal geen inzage meer te geven in stukken, omdat het anders fout zou gaan, zorgde voor verbijsterde reacties. ,,De goede advocaten moeten dan maar lijden onder de slechte advocaten\", zei de officier van justitie. Advocaat Schouten deed vervolgens een verzoek om het middaggedeelte van het proces achter gesloten deuren te voeren. Dat deed hij omdat Inez Weski, de advocaat van hoofdverdachte Ridouan Taghi, had aangekondigd een Powerpoint-presentatie te willen geven over de appjes van de kroongetuige.  \n  \nHierover werd vervolgens urenlang gesteggeld. De rechtbank besloot uiteindelijk dat Weski haar presentatie alleen achter gesloten deuren mocht geven, om eventuele problemen met veiligheid en privacy van de kroongetuige en zijn naasten te ondervangen. Inez Weski wraakte daarop de rechtbank, omdat ze vreest voor vooringenomenheid van de rechtbank. Weski wilde haar toelichting in de openbaarheid doen. ,,Er moet geconcludeerd worden dat de verdediging belet wordt om verzoeken te kunnen doen\", aldus Weski. Het verzoek kreeg steun van haar collega Nico Meijering.  \n  \nHet is de derde keer dat de Marengo-rechters worden gewraakt. De wrakingskamer moet nu bijeenkomen en tot die tijd ligt het proces stil.  \n  \nDeze krant zag 16.000 berichten van de kroongetuige in, en het beeld dat uit de geheime appjes naar voren komt, is ontluisterend. Nabil B. appte bijvoorbeeld dat hij de directeur van de gevangenis waar hij zit 'bij zijn ballen heeft', en 'dat hij schaakt met justitie' over zijn kroongetuigedeal. In de zomer van 2017 verzwakte zijn onderhandelingspositie. Het OM had dat voorjaar miljoenen gekraakte berichten van criminelen in handen gekregen. 'Had ze waar ik wou. Tot die server. Die heeft mij schaakmat gezet', appte de kroongetuige.  \n  \nOok schreef hij over de dreiging die er zou spelen op het moment dat bekend zou worden dat hij 'verraad' had gepleegd, door over te lopen naar justitie. 'Ik ben prio, niet jullie. Mij willen ze.' Uit de berichten blijkt ook dat hij ruzie kreeg met een aantal broers, omdat ze op zijn geld uit zouden zijn. 'We hebben kanker honden in de familie. Is echt een feit.'  \n  \nVolgens advocaat Schouten gaan die berichten over geld 'juist over veiligheid' en wil de kroongetuige zichzelf 'niet verrijken middels de kroongetuigedeal'.  \n  \nde rechtbank.","intensity":0,"negativity":0,"cluster_id":41,"similar_texts":"text440"},{"id":"107","publisher":"De Telegraaf","date":"2021-09-16","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/547947934dd36ea4d0fb5c0c134c2413/web/OPS/cciobjects.json&hash=52799346dde0ee5faf3a#/pages/22-23","title":"Tata Steel Nederland gooit roer om","text":"Tata Steel Nederland gooit roer om\n\nTata Steel ziet af van het omstreden en peperduur plan om CO2 af te vangen en dat onder de Noordzee op te slaan.\n\nFoto ANP/ HH\n\nStaalbedrijf wil sneller overstappen op staal produceren met groene waterstof\n\nTata Steel wil versneld van het steenkool af, waarmee het staal produceert. De fabriek in IJmuiden wil in 2030 overschakelen op aardgas, en later op waterstof. Omwonenden vinden dat dit veel te lang duurt en vrezen onverminderd negatieve gevolgen voor hun gezondheid.\n\nBart Vuijk\n\nDirecteur Hans van den Berg van Tata Steel Nederland meldde woensdag dat Tata Steel afziet van een ander plan voor CO2-beperking: opslag in lege gasvelden onder de Noordzee. Dit bekritiseerde plan gaat niet door, en Tata vraagt hier geen vergunningen en subsidies meer voor aan. Van den Berg zei dit donderdag na overleg met demissionair minister Blok van Economische Zaken op het provinciehuis van Noord-Holland.\n\nSubsidie\n\nVan den Berg vraagt de overheid nu geld om de staalfabriek te helpen met de overgang naar een compleet ander productieproces, dat Nederland zo’n 7% aan CO2-uitstoot zou moeten schelen. Hij wilde niet zeggen hoeveel subsidie hij nodig heeft, maar de uitgespaarde miljarden aan subsidiegelden voor het opslagplan kunnen daarvoor worden aangewend, suggereerde Van den Berg. Volgens een berekening van de groep Zeester, gevormd door oud-functionarissen van Tata Steel en hoogleraren, zou het de overheid rond €3 miljard kosten.\n\nTijdens een perstoelichting verduidelijkte Van den Berg dat de eerste twee grote fabrieksonderdelen, Hoogoven 6 en Kooks- en Gasfabriek 2, pas in 2030 dicht kunnen als de nieuwe, schonere installaties klaar zijn. „Je gooit je oude schoenen niet weg voordat je nieuwe hebt”, zei Annemarie Manger, de Tata-manager die verantwoordelijk is voor duurzaamheid.\n\nVoor omwonenden is dit een grote teleurstelling. Linda Valent van Dorpsraad Wijk aan Zee: „Het is goed dat wordt afgestapt van het onderzee-opslagplan van CO2, maar op veel kortere termijn moet er hier echt wat verbeteren. Nog negen jaar die kooksfabriek open? Dat kan echt niet. Dit kunnen ze niet maken. Al die jaren nog deze uitstoot van kankerverwekkende pak’s? Daar moeten ze maar wat op verzinnen. Desnoods kopen ze maar cokes in.”\n\nHet RIVM heeft vorige week een rapport uitgebracht waarin de uitstoot van lood en pak’s in de omgeving van de staalfabriek is onderzocht. Conclusie is dat er te veel van wordt uitgestoten en dat opgroeiende kinderen in Wijk aan Zee hierdoor in hun ontwikkeling kunnen worden geschaad. Eerder kwam in een ander RIVM-rapport aan het licht dat omwonenden bovengemiddeld vaak last hebben van gezondheidsklachten die met luchtverontreiniging te maken hebben.\n\nKoerswijziging\n\nMet de koerswijziging wordt gehoor gegeven aan de oproep van vakbond FNV, linkse politieke partijen en de milieubeweging. Zo pleitte FNV er eerder voor om de tussenstap van ondergrondse CO2-opslag over te slaan en direct te kiezen voor waterstof. De Kamer wilde eigenlijk ook af van onderzeese CO2-opslag, maar het kabinet zag daartoe geen mogelijkheden. Nu het bedrijf dit zelf wel wil, liggen de kaarten anders. \n\nVoorzitter Ingrid Thijssen van VNO-NCW noemt het een ’buitengewoon belangrijke stap’. „Dit is niet alleen goed nieuws voor Tata Steel, maar ook voor Nederland, de omgeving en het klimaat. We hebben gezien tijdens corona hoe belangrijk het is om een eigen sterke basisindustrie te hebben. Op deze manier kan Nederland uitgroeien tot dé plek waar de verduurzaming van de industrie als eerste plaatsvindt.”\n\nFNV noemt de stap van Tata Steel ’de enige juiste richting voor het bedrijf, de medewerkers, de omgeving en het klimaat’. „De Tweede Kamer moet nu zorgen dat de subsidie die eerder was aangevraagd voor het afvangen van CO2 ook kan worden ingezet voor andere en in dit geval betere vergroeningsplannen”, aldus FNV-bestuurder Cihan Lacin.\n\nTopman vraagt overheid om geld","intensity":0,"negativity":0,"cluster_id":31,"similar_texts":"text468"},{"id":"108","publisher":"Algemeen Dagblad","date":"2021-09-16","url":"https://krant.ad.nl/titles/algemeendagblad/7908/publications/26166/articles/1446677/19/1","title":"Tata Steel stopt met kolen","text":"### Staalfabriek wil overgaan op gebruik van aardgas en waterstof\n\nStaalconcern Tata Steel gaat in Nederland bij zijn staalproductie overstappen op aardgas en uiteindelijk op waterstof. Met die energiebronnen kan net zo goed staal gemaakt worden als met kolen, maar ze zorgen voor minder uitstoot van CO2 en fijnstof. Een eerder plan om CO2 op te slaan in de Noordzee is van tafel.  \n  \nHet duurt waarschijnlijk wel nog tot 2030 voor het hoogovencomplex in IJmuiden deels op gas of waterstof draait. Nu zijn er nog twee hoogovens die op kolen werken. Daarvan moet er dan nog een over zijn, die later kan worden gesloten. Of de fabrieken rond 2030 al op waterstof werken, kan Tata Steel nog niet zeggen. De beschikbaarheid van voldoende groene waterstof is nu nog heel klein.  \n  \nOok veel andere zaken moeten nog worden uitgewerkt. Zo is nog niet bekend hoeveel geld er geïnvesteerd moet worden, met hoeveel de CO2-uitstoot wordt teruggebracht en wat de stap precies betekent voor de werkgelegenheid. Er komt volgens het bedrijf veel voorbereiding bij kijken. Daarbij gaat het ook om het verkrijgen van subsidies en de benodigde vergunningen en het aanleggen van infrastructuur.  \n  \nZolang het bedrijf nog niet is overgestapt op waterstof, zou het tijdelijk de deuren moeten sluiten, vindt voorzitter Jan de Jong van de Stichting Schapenduinen. Hij spreekt namens een aantal stichtingen die de belangen van de omwonenden van Tata Steel en de natuur vertegenwoordigen. ,,Pas als er geen gevaar meer is voor de gezondheid, kan Tata wat ons betreft verder met de productie.'' De keuze voor waterstof in plaats van kolen is prima, vindt De Jong, die de milieuvoordelen daarvan inziet. Maar de omwonenden schieten daar nog jarenlang niets mee op. ,,De fabriek moet nog aangelegd worden en infrastructuur ontwikkeld. Dat duurt jaren.\"\n\nAangifte\n\nAdvocaat Bénédicte Ficq, die eerder dit jaar namens ruim 1100 mensen en tien stichtingen aangifte deed tegen Tata Steel, vindt de aankondigingen van Tata Steel ook niet voldoende. Voor haar cliënten is het belangrijk dat de smerigste onderdelen van het hoogovencomplex zo snel mogelijk worden gesloten. Ze wijst erop dat er in de omgeving ook kinderen buitenspelen, die daarbij met allerlei schadelijke stoffen in aanraking komen. Een meerjarenplan als dat waarmee Tata Steel nu is gekomen, lost dat niet op.  \n  \nOok poetst de stap de strafbaarheid van de vervuiling van de afgelopen jaren niet weg, aldus Ficq, die doorgaat met de strafzaak. De advocaat staat onder meer nabestaanden, omwonenden met gezondheidsklachten, ernstig zieke medewerkers en oud-medewerkers, en mensen die vanwege gezondheidsklachten verhuisd zijn, bij.  \n  \nTata Steel had al eerder uitgesproken om in 2030 een significante CO2-reductie te willen bereiken. Dat wilde de onderneming eerst doen door CO2 af te vangen en op te slaan. Nu kiest het bedrijf voor de inzet van DRI-technologie. Dat is een technologie waarmee ijzer en staal worden gemaakt met energie op basis van aardgas of waterstof, uitgevoerd in combinatie met een of meer elektrische ovens.\n\nRadicaal\n\nDirectievoorzitter Hans van den Berg van Tata Steel Nederland spreekt van een radicale koerswijziging. ,,Dat doen we niet alleen omdat dit goed is voor het klimaat, maar juist ook omdat deze oplossing het beste is voor de omgeving.'' Van den Berg belooft de omwonenden dat de omgeving op en rond het fabrieksterrein zal verbeteren. ,,Binnen acht jaar ziet het er hier heel anders uit. Minder schoorstenen en andere installaties.''  \n  \nEerder dit jaar liep een overname van de Nederlandse tak van Tata Steel door de Zweedse branchegenoot SSAB nog stuk, omdat de mogelijkheden tot verduurzaming niet goed aansloten op de duurzaamheidsplannen van de Zweden. Ook vanuit de FNV was er kritiek. De vakbond kwam zelf met een plan voor een overstap naar waterstof om het voortbestaan van de staalfabrikant en daarmee circa tienduizend banen in Nederland zeker te stellen. Dat leidde vervolgens tot een onderzoek naar de beste manier om de staalproductie te verduurzamen.\n\nTweede Kamer\n\nDe Tweede Kamer is aan zet nu Tata Steel heeft gekozen om het staalbedrijf te verduurzamen. Dat stelt vakbond FNV in een eerste reactie. Cihan Lacin, bestuurder FNV Metaal: ,,De subsidie die Tata wilde aanvragen voor CO2-opslag is nu niet meer nodig. De Tweede Kamer moet nu zorgen dat die subsidie ook kan worden ingezet voor andere, en in dit geval betere, vergroeningsplannen. De keuze die Tata Steel heeft aangekondigd voor dit groene FNV-plan, is de enige juiste richting voor het bedrijf, de medewerkers, de omgeving en het klimaat.'' De Tweede Kamer debatteert vandaag over de toekomst van het concern.  \n  \nOok Ingrid Thijssen, voorzitter VNO-NCW, reageert enthousiast op het nieuws: ,,Dit is een buitengewoon belangrijke stap. Dit is niet alleen goed nieuws voor Tata Steel, maar ook goed nieuws voor Nederland, de omgeving en het klimaat. Op deze manier kan Nederland uitgroeien tot dé plek waar de verduurzaming van de industrie als eerste plaatsvindt. We hebben allemaal tijdens corona gezien hoe belangrijk het is om in Europa en Nederland een eigen sterke basisindustrie te hebben én te houden.\"","intensity":0,"negativity":0,"cluster_id":31,"similar_texts":"text271"},{"id":"109","publisher":"NRC Handelsblad","date":"2021-09-15","url":"https://www.nrc.nl/nieuws/2021/09/14/topgeneraal-vs-die-trump-wantrouwde-bezwoer-china-ik-bel-voordat-we-aanvallen-a4058322#20210915-79806-114","title":"Topgeneraal VS die Trump wantrouwde bezwoer China: ik bel voordat we aanvallen","text":"Nieuw boek Woodward De baas van de Amerikaanse strijdkrachten heeft volgens een nieuw boek China proberen gerust te stellen na dreigende taal van toenmalige president Trump. ,De hoogste militair van de Verenigde Staten heeft tot tweemaal toe met zijn Chinese ambtgenoot gebeld om te verzekeren dat het Amerikaanse leger China niet zou aanvallen, zelfs niet indien toenmalig president Trump daartoe het bevel zou geven. Ook beloofde hij de Chinezen te waarschuwen mocht een aanval toch ophanden zijn.Dat staat volgens Amerikaanse media in het volgende week te verschijnen boek Peril van de journalisten Bob Woodward en Robert Costa. Generaal Mark Milley, commandant der strijdkrachten, zou enkele dagen voor de verkiezingen van 3 november de Chinese generaal Li Zuoucheng hebben gebeld. Milley had lucht gekregen van Chinese zorgen over Amerikaanse agressie – verwoord door president Trump. „Generaal Li, u en ik kennen elkaar nu vijf jaar. Als wij aanvallen, bel ik u tevoren. Het zal geen verrassing zijn”, zou Milley hebben gezegd. Ze spraken elkaar nogmaals na de bestorming van het Capitool door Trump-aanhangers op 6 januari.Op eigen houtjeHet is opmerkelijk dat een militair op eigen houtje overweegt bevelen van de president als commander in chief te saboteren. Milley is nog altijd commandant der strijdkrachten en wordt geacht politieke besluiten – of die nu van de Republikeinse president Trump of van de Democraat Joe Biden komen – loyaal uit te voeren. Milley sprak op 8 januari met de Democratische voorzitter van het Huis van Afgevaardigden, Nancy Pelosi. Zij noemde Trump „gek”. „Hij is al een hele tijd gek.” Milley was het „in alles” met haar eens, zou hij hebben geantwoord.Haar garandeerde hij dat Trump niet de mogelijkheid zou krijgen om een nucleaire aanval uit te voeren. Milley riep ook zijn hoogste officieren bijeen om te onderstrepen dat hijzelf onderdeel moest zijn van het protocol voor de lancering van kernraketten.\n\nEen versie van\n\ndit artikel\n\nverscheen ook in\n\nNRC Handelsblad\n\nvan 15 september 2021\n\nEen versie van\n\ndit artikel\n\nverscheen ook in\n\nNRC in de ochtend\n\nvan 15 september 2021","intensity":0,"negativity":1,"cluster_id":47,"similar_texts":"text482"},{"id":"110","publisher":"De Volkskrant","date":"2021-09-16","url":"https://krant.volkskrant.nl/titles/volkskrant/7929/publications/1361/articles/1446673/2/3","title":"Trump beschuldigt generaal die stiekem met China belde van 'landverraad'","text":"In hun nieuwe boek Peril onthullen de Amerikaanse journalisten Bos Woodward en Robert Costa dat Mark Milley, de commandant der Amerikaanse strijdkrachten, China heeft behoed voor een Amerikaanse aanval. De journalisten schrijven dat generaal Milley maar liefst tweemaal in het geheim met zijn Chinese ambtgenoot heeft gebeld, onder meer om hem ervan te verzekeren dat de Verenigde Staten niet van plan waren China aan te vallen. Het Amerikaanse ministerie van Defensie en het Witte Huis hebben nog niet gereageerd op dit bericht.  \n  \n'Nepnieuws' noemt oud-president Trump de onthulling. In een verklaring, waarin hij Milley een 'stommerik' noemt, zegt Trump dat hij nooit van plan is geweest China aan te vallen. Maar als het nieuws toch wél klopt, liet hij weten, moet Milley worden berecht voor 'landverraad'.  \n  \nMeer Republikeinen hebben boos gereageerd. De Republikeinse senator Marco Rubio riep president Biden op de generaal te ontslaan. 'Ik hoef jullie niet uit te leggen hoe gevaarlijk het is als hoge militaire officieren geheime informatie lekken', schreef hij. 'U moet generaal Milley onmiddellijk ontslaan. De nationale veiligheid en het leiderschap van Amerika in de wereld staan op het spel.'  \n  \nPeril verschijnt op 21 september, maar een aantal Amerikaanse media hebben het boek, dat verhaalt over het Witte Huis onder Trump en Biden, al ingezien. De twee gerenommeerde journalisten, onder wie journalist Bob Woodward - bekend van de onthulling van het Watergateschandaal -, beschrijven hoe Mark Milley inlichtingen kreeg waaruit bleek dat China dacht dat de VS een aanval voorbereidden. Toenmalig president Trump uitte krijgszuchtige retoriek en er vonden Amerikaanse legeroefeningen plaats.  \n  \nMilley maakte zich al langer zorgen over de groeiende militaire macht van China, en vreesde dat die angst zou leiden tot escalatie. Daarom belde hij de Chinese generaal Li Zuocheng: de eerste keer vier dagen vóór de afgelopen presidentsverkiezingen, de volgende keer twee dagen na de bestorming van het Capitool, in januari dit jaar. Het land is stabiel, zou Milley de Chinese generaal Li Zuocheng hebben verzekerd.  \n  \nAls de beweringen in Peril kloppen, dan zijn die schadelijk voor de relatie tussen de president en de commandant der strijdkrachten, schrijft Carrie A. Lee, docent aan het United States Army War College, donderdag in de Washington Post. 'Als Trump een preventieve aanval had willen lanceren, conventioneel of nucleair, dan had Milley de aanval kunnen afraden, maar had hij niet de wettelijke bevoegdheid om hem te stoppen.' Hij had zijn ambtgenoot in China dus ook geen beloftes kunnen doen, schrijft ze.","intensity":0,"negativity":0,"cluster_id":47,"similar_texts":"text449"},{"id":"111","publisher":"Algemeen Dagblad","date":"2021-09-15","url":"https://krant.ad.nl/titles/algemeendagblad/7908/publications/26147/articles/1445950/35/1","title":"Van der Breggen op WK niet bij tijdrijden","text":"Anna van der Breggen meldde zich vorige week al af voor het Europees kampioenschap omdat ze daarvoor in de Vuelta niet in goeden doen was. ,,Ik heb geen idee waarom ik mijn niveau niet haal. We zullen de komende dagen diverse onderzoeken doen. Aan de hand daarvan bepaal ik mijn verdere programma dit jaar'', liet Van der Breggen weten.  \n  \nVolgens haar ploegleider Danny Stam is het schrappen van de tijdrit op de WK een logisch besluit. ,,Anna had te veel op haar bord en dan loopt de emmer soms wat over. We hebben de uitslagen van haar bloedwaarden gezien en haar vaatje met energie is wat leeg, dus moet ze het rustiger aan doen. De tijdrit is een heel specifiek onderdeel en kost veel energie.''  \n  \nNederland heeft vier startplekken op de tijdrit, die over ruim 30 kilometer van Knokke-Heist naar Brugge voert. Naast Van der Breggen zijn Annemiek van Vleuten, Ellen van Dijk en Riejanne Markus geselecteerd. Bondscoach Loes Gunnewijk kan voor Van der Breggen geen vervanger oproepen, aangezien zij als verdedigend wereldkampioene een eigen, persoonsgebonden startplek heeft.  \n  \nStam verwacht dat Van der Breggen, die ook op de weg titelverdedigster is, volgende week zaterdag wel in actie komt in de wegwedstrijd. ,,Maar het is duidelijk dat de voorbereiding ook daarvoor niet ideaal is.''","intensity":0,"negativity":0,"cluster_id":54,"similar_texts":"text102"},{"id":"112","publisher":"De Telegraaf","date":"2021-09-15","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/e4b8827935a67bde60a2ae17d7b5165b/web/OPS/cciobjects.json&hash=52e0d773609879437623#/pages/4-5","title":"Veiligheid baart Kamer zorgen","text":"Veiligheid baart Kamer zorgen\n\nLeden van Greenpeace beklommen dinsdag het gebouw van de Tweede Kamer om aandacht te vragen voor het stikstofbeleid van de overheid. \n\nfoto ANP/HH\n\nNieuwe gebouw beklommen door activisten\n\nVan onze parlementaire \n\nredactie\n\nDen Haag De Tweede Kamer maakt zich zorgen om de veiligheid van het nieuwe gebouw. Kamervoorzitter Vera Bergkamp vraagt om een ’stevige evaluatie met de politie en gemeente’ nadat Greenpeace dinsdag het gebouw beklom. \n\nDe groene activisten kropen dinsdagochtend vroeg op het dak van de Tweede Kamer. Ze protesteerden om aandacht te vragen voor natuurschade en beklommen daarbij de ’Apenrots’, zoals de bijnaam van het nieuwe Kamergebouw luidt, zetten er tentjes op en ketenden zichzelf vast.\n\nHet baart PVV-Kamerlid Martin Bosma, eveneens lid van het dagelijks bestuur van de Tweede Kamer, zorgen dat de actievoerders zo makkelijk op het gebouw kwamen. „Als er Greenpeace-activisten het dak op kunnen klimmen, kunnen terroristen dat ook.”\n\nBergkamp vindt dat Greenpeace veel te ver is gegaan. „Ik vind het niet kunnen dat iemand het parlement beklimt en een spandoek aan ons gebouw hangt. Het is ten strengste verboden om op ons dak te staan; veiligheid boven alles. We moeten veilig ons werk kunnen doen.” \n\nVolgens voormalig Kamervoorzitter Khadija Arib was de kwetsbaarheid van het nieuwe Kamergebouw bekend. „Dit gebouw is gemakkelijk te beklimmen”. Het was een van de redenen voor haar om te pleiten voor gefaseerd verbouwen. Arib wijst erop dat ook na de bestorming van het Capitool de beveiliging van de nieuwe Tweede Kamer extra onder de loep is genomen. „Het oude gebouw had heel veel uitgangen. Hier zitten we bij zoiets als ratten in de val.”\n\nOver de schreef\n\nOok D66-Kamerlid Tjeerd de Groot vindt dat Greenpeace ’over de schreef is gegaan’. „Ze hadden dat dak niet op moeten klimmen.” PvdA-Kamerlid Joris Thijssen, zelf oud-directeur van Greenpeace, lijkt er minder moeite mee te hebben dat activisten het bolwerk van de democratie proberen te bezetten. „Wat leuk om de oud-collega’s van Greenpeace weer te zien”, twittert hij dinsdagochtend. \n\nHet is, in de tweede week van het nieuwe Kamergebouw, ook al de tweede keer dat demonstranten voor oproer zorgen. Vorige week zorgde een coronaprotest voor chaos, omdat de demonstranten ook op de drukke weg voor het Kamergebouw stonden. Agenten die ter versterking waren opgeroepen, stonden vast voor defecte toegangspoortjes in het Kamergebouw. Pas aan het eind van de dag werden de coronademonstranten door de politie verdreven. \n\nIn tegenstelling tot het Binnenhof, waar demonstranten op het Plein konden staan, is er voor het nieuwe gebouw geen plek om te demonstreren. D66’er De Groot wil niet dat er een soort vesting van de Tweede Kamer wordt gemaakt. „Dit is een openbaar gebouw. Dat vraagt wel van demonstranten dat ze zichzelf beteugelen.” Maar PVV’er Bosma maakt zich zorgen over het gemak waarmee het gebouw wordt bezet. „Het is niet zo dat we in dit gebouw een soort veiligheidsring kunnen leggen. Daar is geen ruimte voor.”\n\nBergkamp wil in gesprek met de gemeente Den Haag over de veiligheid van het gebouw. „We zijn vanzelfsprekend continu in gesprek met burgemeester en politie om herhaling te voorkomen. Ik heb gevraagd om een stevige evaluatie met de politie en gemeente over vandaag.”\n\nEen woordvoerder van de burgemeester van Den Haag liet weten dat er zeker nog gesproken gaat worden met de Tweede Kamer naar aanleiding van de ’dakdemonstratie’. \n\nVragen\n\nOok de Haagse gemeenteraad roert zich over de kwestie. CDA, VVD en Hart voor Den Haag dienen schriftelijke vragen in bij het stadsbestuur om meer duidelijkheid te krijgen over de beveiliging rondom het regeringsgebouw. „Ik had niet verwacht dat het zo gemakkelijk was om op het dak te klimmen”, zegt Kavish Partiman, fractievoorzitter van het CDA in Den Haag. \n\n„Ik ben verontwaardigd”, stelt Richard de Mos van Hart voor Den Haag. \n\nVolgens Greenpeace is ze bij de actie ’niet over één nacht ijs gegaan’. „Hier is maanden aan voorbereiding aan voorafgegaan”, volgens een zegsman. „Maar veiligheid staat bij al onze demonstraties voorop.” Juist over die veiligheid hebben verschillende partijen in de Haagse raad hun vraagtekens. „Demonstreren is hun goed recht, maar wel op de daarvoor aangewezen plekken”, stelt De Mos. „Ik ben not amused en wil weten hoe het kan dat deze demonstranten het dak op zijn geklommen. Demonstreren is prima, maar van het Tweede Kamergebouw blijf je af.” \n\nDe kwestie komt donderdag aan de orde tijdens de algemene politieke beschouwingen in de Haagse gemeenteraad. \n\nEr werden dinsdag 31 demonstranten opgepakt, die na verhoor werden vrijgelaten. Het OM beoordeelt de zaken later, aldus de politie. \n\n’Bij zoiets zitten we als ratten in de val’","intensity":0,"negativity":0,"cluster_id":13,"similar_texts":"text708"},{"id":"113","publisher":"Trouw","date":"2021-09-16","url":"https://krant.trouw.nl/titles/trouw/8321/publications/1356/articles/1446675/19/6","title":"Voetbal Bond VS gaat mannen en vrouwen evenveel betalen","text":"De Amerikaanse voetbalbond heeft de mannen en vrouwen van de nationale ploeg gelijke contractvoorstellen gedaan. Het is de bedoeling beide partijen samen te brengen onder één arbeidsovereenkomst. De Amerikaanse voetbalster Megan Rapinoe voert al jarenlang strijd voor gelijke betalingen voor mannen en vrouwen. Zij krijgt steun vanuit het Witte Huis. First lady Jill Biden zei tijdens Equal Pay Day: \"Hetzelfde werk doen, betekent hetzelfde betaald krijgen\".","intensity":0,"negativity":0,"cluster_id":42,"similar_texts":"text823"},{"id":"114","publisher":"Trouw","date":"2021-09-15","url":"https://krant.trouw.nl/titles/trouw/8321/publications/1355/articles/1445949/18/2","title":"Volleyballers uitgeschakeld op EK na verlies tegen Servië","text":"### Nederlaag\n\nDe Nederlandse volleyballers zijn uitgeschakeld op het Europees kampioenschap. Ze verloren in Gdansk in de kwartfinales met 3-0 in sets van titelverdediger Servië.  \n  \nVia een zege op Portugal had Oranje zich voor het eerst sinds 2009 geplaatst voor de kwartfinales van een EK. Met Servië trof Nederland echter een ijzersterke tegenstander. Bovendien was er voor de wedstrijd onrust in de ploeg. Volleybalbond Nevobo stuurde de middenaanvaller Fabian Plak naar huis omdat hij de teamregels had overtreden.  \n  \nDesalniettemin begon Nederland goed tegen de Serviërs en pakte de ploeg halverwege de eerste set zelfs een kleine voorsprong van 17-14. Oranje gaf die marge echter snel weer uit handen. Op 22-23 maakte Servië drie punten op rij en pakte de eerste set.  \n  \nIn de tweede en derde set werden de fouten van Nederland afgestraft door de Europees kampioen. Met foute services gaf Oranje Servië enkele punten en ook aanvallend liep het niet zo goed als in eerdere wedstrijden. In de derde set knokten de volleyballers zich nog terug tot 20-20. Na een setpoint voor Oranje kreeg Servië zijn eerste matchpoint op 25-24 dat nog werd weggewerkt. Op het tweede matchpoint sloegen de Serviërs wel toe.  \n  \nNa afloop zei topspeler Nimir Abdelaziz dat er voor Oranje meer in had gezeten. \"Ik denk dat Servië niet geweldig speelde, maar uiteindelijk winnen ze, omdat we niet ons eigen niveau spelen\", zei Abdelaziz die met 14 punten Nederlands topscorer was, tegen Ziggo Sport. \"Ik denk dat we onze kansjes niet hebben benut.\"  \n  \nMet het bereiken van de kwartfinales plaatste Oranje zich wel al automatisch voor het EK van 2023.","intensity":0,"negativity":1,"cluster_id":35,"similar_texts":"text30"},{"id":"115","publisher":"De Volkskrant","date":"2021-09-16","url":"https://krant.volkskrant.nl/titles/volkskrant/7929/publications/1361/articles/1446673/12/2","title":"Von der Leyen prijst de EU, maar legt niet uit hoe zij haar fraaie doelen denkt te bereiken","text":"### Volkskrant-commentaar\n\nIn haar State of the Union ging Commissievoorzitter Ursula von der Leyen de zelffelicitatie niet uit de weg. Terugblikkend op de pandemie zei ze: 'We hebben het goed gedaan, omdat we het op de Europese manier deden. En het werkte!'  \n  \nVon der Leyen heeft enige reden tot tevredenheid over de staat van de EU. Met het herstelfonds werd de politieke en economische cohesie van de EU bewaard. Na een langzaam begin werd de vaccinatiecampagne een succes.  \n  \nToch liet het afgelopen jaar ook zien hoe kwetsbaar Europa is. Voor de aanlevering van medicijnen en chips is het sterk afhankelijk van China en andere Aziatische landen. De overhaaste aftocht uit Afghanistan laat zien dat ook president Biden de Amerikaanse belangen voorop stelt.  \n  \nIn die onzekere wereld moet Europa zijn positie kunnen verdedigen, de veelbesproken 'strategische autonomie', een term die Von der Leyen overigens vermeed. Europese leiders spreken graag grote woorden. Minder duidelijk is doorgaans hoe zij hun hooggestemde doelen denken te bereiken. Ook Von der Leyens State of the Union stelde in dit opzicht teleur. Met het aankondigen van een European Chips Act zal Europa zijn technologische achterstand niet inlopen. Von der Leyens pleidooi voor een Europese Defensie Unie kan niet verhelen dat samenwerking op defensiegebied moeizaam verloopt. Vooral Oost-Europese landen vrezen dat een Europese defensie ten koste gaat van de Navo, een organisatie waaraan zij hun veiligheid nog altijd liever toevertrouwen dan aan de EU.  \n  \nVoorlopig kunnen de Europeanen de Navo - lees: de Amerikanen - ook niet missen. Daarom kunnen zij beter eerst hun eigen defensie versterken en binnen het verband van de Navo met elkaar samenwerken, bijvoorbeeld door de aankoop van materieel op elkaar af te stemmen.  \n  \nVon der Leyen zegt zelf dat de militaire en diplomatieke zwakte van Europa niet voortkomt uit een gebrek aan capaciteit, maar uit een gebrek aan politieke wil van de lidstaten. Een Europees leger kan niet vanuit Brussel in het leven worden geroepen. Als het er ooit komt, zal het worden afgedwongen door geopolitieke ontwikkelingen. Dan moet Europa er wel klaar voor zijn. In die zin heeft Von der Leyen gelijk.","intensity":1,"negativity":1,"cluster_id":38,"similar_texts":"text363"},{"id":"116","publisher":"Trouw","date":"2021-09-16","url":"https://krant.trouw.nl/titles/trouw/8321/publications/1356/articles/1446675/7/1","title":"Von der Leyen spreekt haar opgeschroefde ambities uit","text":"Ursula von der Leyen heeft een motto. 'Juist als iets onmogelijk lijkt, kun je het tóch bereiken.' Ze hoopt dat het de levensles wordt voor iedereen in de Europese Unie, voor de lidstaten, de parlementsleden en de burgers.  \n  \nDat er wat haar betreft vanuit Brussel snel en daadkrachtig moet worden gewerkt, dat maakte ze gisteren duidelijk. In de jaarlijkse toespraak aan het begin van het parlementaire jaar noemde ze een hele reeks aan ambitieuze plannen die het werkgebied van Brussel verder zullen vergroten. Het komend jaar moet Europa niet alleen als 'gezondheidsunie' verder, maar wat Von der Leyen betreft ook als 'defensie-unie'.  \n  \nDe al bestaande plannen voor komend jaar, waarvan het klimaatplan van Europees Commissaris Frans Timmermans een groot deel uitmaakt, worden verrijkt met een internationaal banenplan voor werkloze jongeren, een plan voor een Europese inlichtingendienst en de ambitie om in Europa microchips te produceren. Er komt een wet die geweld tegen vrouwen moet bestrijden en een verbod op producten gemaakt met dwangarbeid.  \n  \nOok vraagt de coronapandemie nog de nodige aandacht. Wat dat betreft kon Von der Leyen zichzelf flink op de borst kloppen, want daar is grote vooruitgang geboekt. De vorige keer dat Von der Leyen deze jaarlijkse spreekbeurt hield, in september 2020, had ze nog geen idee of er een coronavaccin zou komen en wanneer dan. Nu kon ze trots zeggen dat 70 procent van de Europeanen is ingeënt. Het toont wat haar betreft waar Europa toe in staat is. \"Ik geloof dat op momenten dat je op de proef wordt gesteld je ware ziel bovenkomt.\"  \n  \nMisschien om de kritiek voor te zijn dat die Europese ziel nogal zelfzuchtig is, kondigde Von der Leyen meteen de gift van 200 miljoen extra vaccins voor Afrika aan, bovenop de 250 miljoen die al die kant op zouden gaan. Volgens haar is het zaak \"ervoor te zorgen dat een lokale epidemie van een virus nooit meer verandert in een wereldwijde pandemie\".  \n  \nOm die reden ook hamert ze op de instelling van een enorm Europees bureau Hera, dat zich moet bezighouden met pandemieën in de toekomst. Plannen over de omvang van deze dienst waren eerder deze week al uitgelekt, maar die blijkt nu nog groter dan verwacht: het budget voor Hera bedraagt 50 miljard in 2027. 'Massale financiering' noemde ze dat ook voor Europese instituties hoge bedrag.  \n  \nOverduidelijk gesterkt door de Europese daadkracht van het afgelopen jaar, wil Von der Leyen nu ook verder op terreinen waar Brussel zich eerder nog niet op begaf. Zo wil ze de productie van computerchips naar Europa halen. Die voor steeds meer producten essentiële onderdelen worden nu hoofdzakelijk in Azië gemaakt. \"Ik weet dat sommigen beweren dat het onmogelijk is\", zei Von der Leyen. Juist dat wakkert haar ambitie aan.  \n  \nOok over een Europees leger heeft ze dromen, die gisteren nog verder bleken te gaan dan de vraag of er zo'n leger moet komen. Wat haar betreft wel. Maar ze wil ook een Europese inlichtingendienst, waarin de lidstaten zonder terughoudendheid hun informatie en kennis delen.  \n  \nDat komt allemaal nog bovenop de torenhoge klimaatambities van Europa, dat zichzelf ziet als wereldwijd voortrekker bij het verlagen van de CO2-uitstoot. Ook ligt er nog een dringende vraag om een antwoord op illegale migratie. Een commissievoorstel daarover ligt al maanden te verstoffen omdat de lidstaten er hopeloos verdeeld over zijn.  \n  \nVolgens de Nederlandse Eurocommissaris Timmermans sluiten de nieuwe ambities van de EU aan op wensen van de Europese bevolking. Die wil volgens hem dat Brussel dingen oppakt die lidstaten niet meer individueel aan kunnen pakken, zoals de klimaatcrisis en ook, zeker na Afghanistan, internationale vraagstukken.  \n  \nVon der Leyen stond ook stil bij de moord op Peter R. de Vries en andere vermoorde journalisten. \"Hun onafhankelijkheid is van wezenlijk belang\", zei ze. Daarom komt er volgend jaar ook een wet over mediavrijheid.","intensity":0,"negativity":0,"cluster_id":42,"similar_texts":"text363"},{"id":"117","publisher":"De Telegraaf","date":"2021-09-16","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/547947934dd36ea4d0fb5c0c134c2413/web/OPS/cciobjects.json&hash=2faa6389147f58c3da30#/pages/56-57","title":"Voorburgs Museum: eigen vier jaargetijden","text":"Voorburgs Museum: eigen vier jaargetijden\n\nKarlien Ritter van het Voorburgse museum bekijkt het winterlandschap, dat dankzij gulle gevers kan worden gerestaureerd, nog eens goed.\n\nfoto peter van zetten\n\ndoor Marieke van Essen\n\nVOORBURG Dankzij gulle giften van donateurs kan Museum Swaensteyn in Voorburg een monumentaal winterlandschap laten restaureren. Het schilderij is gemaakt door de Voorburgse schilder Barend Brouwer, die ook de zomer, lente en herfst met de penseel heeft vastgelegd.\n\n„Het zomerdoek bezitten we al en we hebben goede hoop ooit onze eigen Voorburgse vier jaargetijden te kunnen presenteren”, zegt Karlien Ritter, hoofd museale zaken.\n\nSwaensteyn kocht het doek - een sneeuwlandschap van de Voorburgse Broeksloot - voor weinig geld op een veiling. Omdat de verflaag is bedekt door een dikke, sterk vergeelde vernis, en het museum onvoldoende middelen heeft om een restauratie te bekostigen, werd er een crowdfunding opgezet. „We zijn heel blij dat we de benodigde 2000 euro bij elkaar hebben. We verwachten dat de schoonmaak een spetterend resultaat zal opleveren. Winterlandschappen doen het altijd goed. Kinderen wijzen het altijd aan als hen wordt gevraagd naar hun favoriete doek.”\n\nTot grote verrassing meldde zich tijdens de wervingsactie een Leidschendamse die zei de lente-variant langdurig in bruikleen te willen geven. En een familielid uit Brabant zou de vier jaargetijden compleet kunnen maken met een herfsttafereel van Brouwer (1872-1936). \n\nDe restauratie vindt bij hoge uitzondering plaats op zaal, zodat bezoekers de transformatie met eigen ogen en van heel dichtbij kunnen zien. Dit gebeurt op 4 en 5 november. \n\nGeld\n\nbinnen\n\nvoor herstel","intensity":0,"negativity":0,"cluster_id":34,"similar_texts":"text780"},{"id":"118","publisher":"Algemeen Dagblad","date":"2021-09-15","url":"https://krant.ad.nl/titles/algemeendagblad/7908/publications/26147/articles/1445950/7/3","title":"VUmc plaatst besmette embryo's","text":"Het VU medisch centrum in Amsterdam heeft bij zestien vrouwen embryo's teruggeplaatst die besmet waren met de bacterie Sphingomonas koreensis. Deze bacterie kan hersenvliesontsteking veroorzaken. De besmetting kwam aan het licht bij een dagelijkse controle van kweekschaaltjes met embryo's. ,,Het gaat om een bacterie die bij gezonde mensen weinig kwaad kan. Zekerheidshalve worden alle ivf-gerelateerde behandelingen voor een à twee weken opgeschort, totdat duidelijk is waar de besmetting vandaan komt\", aldus Amsterdam UMC.","intensity":0,"negativity":0,"cluster_id":45,"similar_texts":"text447"},{"id":"119","publisher":"Trouw","date":"2021-09-16","url":"https://krant.trouw.nl/titles/trouw/8321/publications/1356/articles/1446675/19/4","title":"Wada gaat kijken of cannabis van de lijst kan","text":"Het wereldantidopingagentschap Wada gaat in 2022 onderzoeken of cannabis van de lijst met verboden middelen geschrapt kan worden. Volgens atleten en andere belanghebbenden zijn de regels met betrekking tot cannabis gedateerd. In aanloop naar de Spelen van Tokio ontstond er ophef over de uitsluiting van de Amerikaanse sprintster Sha'Carri Richardson, die positief testte na de trials. Ze had marihuana genomen om het verdriet om de dood van haar moeder te verwerken.","intensity":0,"negativity":0,"cluster_id":1,"similar_texts":"text492"},{"id":"120","publisher":"De Volkskrant","date":"2021-09-16","url":"https://krant.volkskrant.nl/titles/volkskrant/7929/publications/1361/articles/1446673/25/5","title":"WADA schrapt mogelijk cannabis van dopinglijst","text":"Het wereldantidopingagentschap Wada gaat volgend jaar bekijken of cannabis van de lijst met verboden middelen geschrapt kan worden. In 2022 wordt er een wetenschappelijk onderzoek uitgevoerd, zo meldde het Wada in een verklaring. Het Wada kreeg verzoeken om de status van cannabis te herzien. Volgens atleten en andere belanghebbenden zijn de regels met betrekking tot cannabis gedateerd. In aanloop naar de Olympische Spelen van Tokio ontstond ophef over cannabis. De Amerikaanse sprintster Sha'Carri Richardson (21) werd uitgesloten omdat ze positief testte na de trials eind juni in Eugene.","intensity":0,"negativity":0,"cluster_id":1,"similar_texts":"text10"},{"id":"121","publisher":"Trouw","date":"2021-09-15","url":"https://krant.trouw.nl/titles/trouw/8321/publications/1355/articles/1445949/10/2","title":"Weer verzoek tot wraking in Marengo-proces","text":"De advocaat van Ridouan T., Inez Weski, heeft gisteren de rechters in het liquidatieproces Marengo gewraakt. Volgens de raadsvrouw heeft de rechtbank de schijn van vooringenomenheid gewekt bij het nemen van een beslissing over een presentatie die Weski wil houden. Daarin wil ze appberichten van kroongetuige Nabil B. tonen. Meerdere advocaten sloten bij het wrakingsverzoek van Weski aan.  \n  \nDe appjes waar het over gaat, zijn gevonden in een iPhone die kroongetuige B. stiekem in zijn cel heeft gehad. Daarover was tijdens de zitting veel te doen geweest, nadat het AD er een artikel aan had gewijd. De krant heeft inzage gehad in de enorme reeks berichten, terwijl deze nog vertrouwelijk is.  \n  \nDe advocaten van de verdachten zijn zeer gebrand op de berichten, omdat zij mogelijk de betrouwbaarheid van de kroongetuige schaden, wat hun cliënten goed uitkomt. Volgens het Openbaar Ministerie zijn de berichten door advocaten aan journalisten gelekt.  \n  \nDe presentatie van Weski met de berichten van B. stuitte op bezwaren bij zowel B.'s advocaten, als het OM en de rechtbank. De rechtbank vond dat Weski moest wachten totdat de berichten in het dossier zitten. Wil zij dit niet, dan kon zij een toelichting geven, maar wel achter gesloten deuren. In de apps wordt over personen gesproken, waarbij mogelijk hun veiligheid in gevaar komt. Weski wil haar toelichting in de openbaarheid doen. Een wrakingskamer moet zich nu over het verzoek buigen. Het is nog onduidelijk wanneer dat gebeurt.  \n  \nHet is, sinds het proces in 2018 op gang kwam, de derde keer dat de rechtbank in het proces wordt gewraakt. Gisteren was de eerste dag zonder Peter R. de Vries, die vertrouwenspersoon was van B.","intensity":0,"negativity":0,"cluster_id":41,"similar_texts":"text34"},{"id":"122","publisher":"De Telegraaf","date":"2021-09-15","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/e4b8827935a67bde60a2ae17d7b5165b/web/OPS/cciobjects.json&hash=ff42096bf4add1272d08#/pages/29","title":"woensdag","text":"woensdag\n\ntelesport\n\npagina w2\n\nvrouw\n\npagina w8\n\nweer\n\npagina w10\n\npuzzel\n\npagina w11\n\ncultuur\n\npagina w12\n\ntelevisie\n\npagina w14\n\nFOTO \n\nrenÉ\n\nbouwman","intensity":0,"negativity":0,"cluster_id":31,"similar_texts":"text276"},{"id":"123","publisher":"Algemeen Dagblad","date":"2021-09-16","url":"https://krant.ad.nl/titles/algemeendagblad/7908/publications/26166/articles/1446677/13/2","title":"Wraking afgewezen, advocaten boos","text":"De raadslieden wilden andere rechters, omdat de huidige rechters de schijn van partijdigheid over zich zouden hebben afgeroepen. De verwachting was dat de wrakingskamer de grieven van Inez Weski, advocaat van onder anderen hoofdverdachte Ridouan Taghi, en de anderen zou aanhoren, maar deze kwam zonder zitting direct met een afwijzende beslissing. Weski reageerde furieus. ,,Dit heb ik nog nooit meegemaakt.'' Zij meent dat de wrakingskamer heeft geoordeeld op basis van gebrekkige kennis over hetgeen op de zitting dinsdag is voorgevallen. De raadsvrouw beraadt zich op eventuele vervolgstappen. Weski wilde dinsdag een presentatie houden over app-berichten van Nabil B., de kroongetuige in het proces, maar de rechtbank vond dat ze moest wachten tot de berichten in het dossier zitten. Daarop wraakte zij de rechters. Het was de derde keer dat de rechtbank in het proces werd gewraakt, sinds het proces in 2018 op gang kwam. De verzoeken werden telkens afgewezen.","intensity":0,"negativity":1,"cluster_id":57,"similar_texts":"text6"},{"id":"124","publisher":"Trouw","date":"2021-09-16","url":"https://krant.trouw.nl/titles/trouw/8321/publications/1356/articles/1446675/8/4","title":"Wraking in Marengoproces opnieuw afgewezen","text":"De wrakingskamer van de rechtbank Amsterdam heeft het wrakingsverzoek in het liquidatieproces Marengo van advocaat Inez Weski gisteren afgewezen. De strafzaak rond hoofdverdachte Ridouan T. kan dus voortgezet worden.  \n  \nAdvocaten in het liquidatieproces Marengo zijn boos en bezorgd over de manier waarop het wrakingsverzoek is afgewezen. De raadslieden wilden andere rechters, omdat de huidige rechters de schijn van partijdigheid over zich zouden hebben afgeroepen. De wrakingskamer hield geen zitting om de klachten van de advocaten aan te horen, zoals gebruikelijk, maar wees het verzoek gisteren schriftelijk af. Een motivering volgt later.  \n  \nAdvocaat Weski heeft geen goed woord over voor die gang van zaken en zegt zich te beraden over wat zij hier verder mee moet. \"Dit heb ik nog nooit meegemaakt.\"  \n  \nWeski is de advocaat van onder anderen Ridouan T., de hoofdverdachte in het Marengoproces, en nam het initiatief tot de wraking. Andere advocaten sloten zich bij het verzoek aan. Het was de derde keer dat de rechtbank in het proces werd gewraakt, sinds het proces in 2018 op gang kwam. De verzoeken werden telkens afgewezen.","intensity":0,"negativity":0,"cluster_id":57,"similar_texts":"text63"},{"id":"125","publisher":"NRC Handelsblad","date":"2021-09-15","url":"https://www.nrc.nl/nieuws/2021/09/14/wrr-de-zorgkosten-stijgen-onhoudbaar-snel-scherpe-politieke-keuzes-nodig-a4058296#20210915-79806-102","title":"WRR: de zorgkosten stijgen onhoudbaar snel, scherpe politieke keuzes nodig","text":"Wetenschappelijke raad voor het Regeringsbeleid Volgens de WRR komen de grenzen van het  zorgbeleid „steeds meer in zicht”. Scherpe keuzes van de politiek zijn daardoor noodzakelijk. Het advies komt op een gevoelig moment. ,De politiek moet burgers erop gaan voorbereiden dat niet alle zorg meer in de toekomst kan worden aangeboden of vergoed. Vanwege de steeds sneller stijgende zorgkosten zijn „scherpe keuzes” onvermijdelijk. Dat schrijft de Wetenschappelijke Raad voor het Regeringsbeleid (WRR) in het advies Kiezen voor houdbare zorg dat woensdag verschijnt. Volgens de WRR, een belangrijk adviesorgaan van regering en parlement, komen de grenzen van het huidige zorgbeleid „steeds meer in zicht” en moet de politiek durven ‘prioriteren’.\n\nHet rapport komt op een interessant moment, vlak voor Prinsjesdag en de mogelijke onderhandelingen over een minderheidskabinet. De inhoud ligt in politiek Den Haag gevoelig: de zorg moet vooral worden beschermd, is het sentiment op het Binnenhof sinds de coronacrisis begon. In hun verkiezingsprogramma’s beloofden vrijwel alle partijen meer investeringen in de zorg en een salarisverhoging voor het zo beproefde personeel. Het demissionaire kabinet ging daar nog niet in mee, maar keerde wel twee keer een zorgbonus uit.\n\nLees hier een achtergrondinterview met WRR-lid Marianne de Vis over het rapport: ‘Als de zorgkosten in dit tempo blijven toenemen, heeft dat grote gevolgen’\n\nWake-up call\n\nDe WRR-studie leest als een wake-up call voor politici die alleen maar méér geld voor de zorg beloven. Met ruim 100 miljard euro per jaar in totaal is de zorg nu al de grootste kostenpost voor de overheid, bij ongewijzigd beleid zullen de zorgkosten – met name door de vergrijzing en steeds betere en duurdere behandelingen – tot 2060 verdriedubbelen. Tegelijkertijd zou een steeds groter deel van de beroepsbevolking in de zorg moeten gaan werken om aan de stijgende zorgvraag te voldoen: een op de drie in plaats van de huidige een op de zeven. Dat is niet realistisch, schrijft de WRR, omdat „het nu al lastig is om vacatures in de zorg te vervullen”.\n\nDe WRR doet een reeks aanbevelingen en suggesties om de groei van de zorgkosten af te remmen. Zo zou het Zorginstituut, een toezichthouder, van meer behandelingen vooraf moeten toetsen of deze kosteneffectief zijn. Ook pleit de raad voor meer eigen betalingen in de verpleeghuiszorg, waar nu bijvoorbeeld zowel de woon- als zorgkosten bijna volledig uit de collectieve middelen worden vergoed. De WRR pleit verder tegen een algemene – en daarmee zeer kostbare – salarisverhoging in de zorg.\n\nHeftige reacties\n\nHet rapport maakt nu al heftige reacties los in de zorg. Ad Melkert, voorzitter van de Nederlandse Vereniging van Ziekenhuizen (NVZ), noemt het „kortzichtig” dat de WRR de ontwikkeling van de toekomst van de zorg „in een financieel keurslijf neerzet”. „Het idee dat er een ramp op ons afkomt, bestrijd ik”, zegt Melkert, die denkt dat er nog veel winst te halen is door te investeren in bijvoorbeeld digitalisering. De NVZ wil op korte termijn juist méér geld voor de zorg en vraagt in een brief aan de Tweede Kamer in verband met Prinsjesdag om 725 miljoen euro structureel extra. Dat is volgens de ziekenhuizen nodig om de salarissen van groepen verpleegkundigen en verzorgenden te verhogen en een CAO-conflict dit najaar te voorkomen.\n\nLees ook: Verhoog salarissen in de zorg structureel, adviseert de SER\n\nNieuwsbrief\n\nNRC De Haagse Stemming\n\nVolg de formatie op de voet en word zelf een Haagse ingewijde\n\nInschrijven\n\nEen versie van\n\ndit artikel\n\nverscheen ook in\n\nNRC Handelsblad\n\nvan 15 september 2021\n\nEen versie van\n\ndit artikel\n\nverscheen ook in\n\nNRC in de ochtend\n\nvan 15 september 2021","intensity":0,"negativity":0,"cluster_id":3,"similar_texts":"text445"},{"id":"126","publisher":"Trouw","date":"2021-09-16","url":"https://krant.trouw.nl/titles/trouw/8321/publications/1356/articles/1446675/12/1","title":"Zelfs de premier is verdacht in het moordmysterie rond de president","text":"Haïti, september 2021, twee maanden na de moord op de president. Er zitten 44 mensen in de gevangenis, onder wie een groep Colombiaanse huurlingen die volhouden erin geluisd te zijn en een mysterieuze YouTube-evangelist uit Florida die volgens kwade tongen de macht over wilde nemen, maar van wie niemand eigenlijk ooit gehoord had. Maar niemand in Haïti gelooft dat de echte kwade genius al achter tralies zit. Volgens de vrouw van de president, die het bloedbad schijnbaar per ongeluk overleefde en naar Amerika vluchtte, moet de dader eerder gezocht worden in de kringen van machtige oligarchen.  \n  \nMaar de rechercheurs die de moord moeten onderzoeken, zitten veelal ondergedoken vanwege bedreigingen. De rechter die het onderzoek aanvankelijk leidde, gaf zijn opdracht na een paar dagen alweer terug, nadat een van zijn medewerkers onder mysterieuze omstandigheden om het leven was gekomen. Intussen zorgden een gigantische aardbeving en een verwoestende tropische storm voor een totale ontwrichting van het straatarme land, waarvan grote delen feitelijk onder bewind staan van rivaliserende bendes die soms lijntjes hebben met politiek en bedrijfsleven. Zij maakten van Port-au-Prince niet alleen de hoofdstad van Haïti, maar ook de kidnaphoofdstad van de wereld.  \n  \nAls de moord op de Haïtiaanse president Jovenel Moïse, in de nacht van 6 op 7 juli van dit jaar, onderwerp was van een misdaadserie, dan was er al meer dan genoeg gebeurd om een seizoen te vullen en moest de scenarioschrijver zich zo langzamerhand zorgen gaan maken over de vraag: hoe krijg ik alle lijntjes weer bij elkaar?\n\nExtra plotwending\n\nMaar het echte leven had gewoon weer een extra plotwending in petto. Deze week stelde de hoofdaanklager van het land namelijk niemand minder dan premier Ariel Henry in staat van beschuldiging, vanwege diens veronderstelde betrokkenheid bij de moord op de oud-president. \"Er zijn genoeg compromitterende elementen om Henry te vervolgen, en die om een aanklacht vragen\", schreef de aanklager aan de rechter die verantwoordelijk is voor het onderzoek. Henry reageerde binnen een paar uur door de aanklager te ontslaan vanwege niet nader toegelichte 'zware administratieve fouten' en een nieuwe aanklager te benoemen.  \n  \nHet is overigens onduidelijk of dat ontslag en die benoeming rechtsgeldig zijn, want een hoofdaanklager kan in Haïti alleen door de president worden benoemd, en die hebben ze dus niet meer in Haïti. Twee rivaliserende hoofdaanklagers, dat kon het land er ook nog wel bij hebben terwijl het presidentschap vacant blijft. Aan heldere procedures voor de opvolging van Moïse ontbreekt het, want die regeerde, voordat hij vermoord werd, al een jaar bij decreet en werkte aan een nieuwe grondwet. Echt veel gekozen politici, in de zin van de huidige grondwet, zijn er niet meer in het land.  \n  \nDe vermoedens over de betrokkenheid van premier Henry bij de moord op president Moïse zijn terug te leiden op telefoongegevens. Een paar uur na de moord, die ergens na middernacht plaatsvond, had Henry namelijk telefonisch contact met een van de vermoedelijke daders, op een nogal onchristelijk tijdstip. Om 4.03 en om 4.20 belde Henry twee keer met Joseph Badio, een ontslagen functionaris van het ministerie van justitie, die volgens de geolocatiegegevens van zijn telefoon op dat moment vlak bij de plek van de moord was, gezocht wordt voor zijn betrokkenheid bij de aanslag, en die inmiddels op de vlucht is geslagen voor justitie.  \n  \n\"We willen allemaal heel graag weten wat er daar besproken is\", aldus Renan Hedouville, die in Haïti een soort ombudsman is en de premier inmiddels heeft opgeroepen om af te treden. Maar Henry weigert toelichting te geven en zegt dat hij het slachtoffer is van politieke spelletjes.  \n  \nHenry was op het moment van de moord en de telefoontjes overigens nog geen premier. Twee dagen voor de moord was hij door de president aangewezen als nieuwe premier, maar ook die benoeming was juridisch omstreden, en op het moment van overlijden was de functie nog in handen van premier Claude Joseph, die ook wel had willen aanblijven. Uiteindelijk maakte hij na twee weken toch plaats voor Henry, na druk van de internationale gemeenschap, onder leiding van de VS.\n\nLobbyisten\n\nDoordat de economie en overheidsfinanciën van Haïti, het armste land van het westelijk halfrond, zo afhankelijk zijn van buitenlandse hulp, is de Amerikaanse stem doorslaggevend bij veel politieke beslissingen. Vrijwel direct na de moord op Moïse was het in Washington een komen en gaan van Haïtiaanse lobbyisten van verschillende politieke facties die om gunsten wierven, zo rapporteerde The New York Times.  \n  \nUiteindelijk prevaleerde dus Ariel Henry, een 72-jarige politicus en neurochirurg, die zijn premierschap de afgelopen tijd af en toe nog onderbrak om in het ziekenhuis een operatie uit te voeren. Kennelijk zagen de Amerikanen in hem de juiste man om het land in rustiger vaarwater te leiden.  \n  \nHenry presenteerde afgelopen weekend een akkoord met enkele leden van de oppositie, dat de weg zou moeten banen voor nieuwe verkiezingen. Maar wanneer die gehouden zouden kunnen worden, dat bleef de afgelopen tijd steeds onduidelijk, omdat de situatie in het land er te instabiel voor was. Maar of de rust snel weerkeert in Haïti, dat is nu alleen maar meer de vraag.  \n  \nAriel Henry (rechts) werd door de vermoorde president Jovenel Moïse tot premier benoemd, en komt nu zelf in het vizier van onderzoekers. foto reuters","intensity":0,"negativity":1,"cluster_id":19,"similar_texts":"text235"},{"id":"127","publisher":"Algemeen Dagblad","date":"2021-09-16","url":"https://krant.ad.nl/titles/algemeendagblad/7908/publications/26166/articles/1446677/24/4","title":"Zwart logo van Stones","text":"Als eerbetoon aan Charlie Watts hebben The Rolling Stones besloten hun logo met de rode tong zwart te maken. Op 26 september treden de Stones voor het eerst sinds Watts' dood weer op.","intensity":0,"negativity":1,"cluster_id":58,"similar_texts":"text679"}]
