[{"id":"1","publisher":"Algemeen Dagblad","date":"2021-10-22","url":"https://krant.ad.nl/titles/algemeendagblad/7908/publications/26754/articles/1468496/40/4","title":"'Alles kan hier weer anders zijn'","text":"### Verstappen maakt zich geen zorgen om Mercedes, maar weet dat Red Bull wel moet doorpakken\n\nZaten ze in de rats bij Red Bull Racing na de race in Turkije? Aanvankelijk toch wel een beetje, ja. Natuurlijk, met die tweede plaats van Max Verstappen was net als in Rusland weinig mis, de afloop was prima. Maar wát een snelheid bij Mercedes. Dat imposante tempo bleef toch hangen boven het weekend in Istanboel. ,,De uitslag was prima, de performance niet zo\", herhaalde Verstappen gisteren nog eens in het benauwde Texas, waar zondag de 17de race van dit zenuwslopende seizoen wacht op Circuit of the Americas bij temperaturen boven de 30 graden. ,,Maar of ik me zorgen maak om het tempo van Mercedes? Nee\", vervolgde hij. ,,Ik kan daar verder toch niks aan veranderen. We moeten op ons eigen presteren focussen. Het maximale uit ons pakket zien te persen. Want er moet echt nog wel wat gebeuren. We moeten gewoon zorgen dat we harder gaan.\"  \n  \nHet waren precies die woorden die hij na Turkije liet optekenen. Dat fijne nuchtere realisme dat de wereld van hem kent. Maar er zat meer in opgesloten. Niet dat hij nou meteen de alarmbellen luidde, hij staat immers weer zes punten voor in het wereldkampioenschap. Maar met nog zes races te gaan moet Red Bull Racing wel echt gaan doorpakken, wil het team voor het eerst in het hybride tijdperk weer 's werelds rapste worden. Was de alarmerende oproep richting eigen team daarom een bewuste winstwaarschuwing van Verstappen? ,,Nee, nee.. Het zijn gewoon de feiten\", verduidelijkte hij in Amerika nog eens. ,,Ja, zo is het gewoon... We moeten meer uit ons pakket zien te halen.\"  \n  \nWat helpt: Red Bulls huisontwerper Adrian Newey keerde in Turkije na enige tijd absentie (fietsongeluk) weer terug op het circuit. De tijd van doorslaggevende upgrades en updates is geweest, het verschil zit hem nu in de finesse. Hoe om te gaan met de afstellingen van de wagen van Verstappen, de luchtstromen. Praat je over aerodynamica bij Red Bull Racing, dan kom je uit bij Newey. ,,Succes is natuurlijk een teamprestatie, maar het was niet ideaal dat we hem even hebben moeten missen\", gaf Verstappen toe. ,,Het is heel lastig om aan te wijzen dat je zijn afwezigheid terug hebt gezien in onze resultaten. Maar het is altijd fijn als je meteen op het circuit al wat informatie met hem kan uitwisselen. Dus het was goed om hem weer terug te zien in Turkije. Daar hebben we ook meteen wel weer wat dingen geleerd en de toekomst zal uitwijzen waar ons dat gaat brengen.\"\n\nVeelzeggend\n\nTweede in Rusland, na een motorwissel en een startplaats achterop de grid. Tweede in Turkije. Qua resultaat mocht Verstappen de laatste weken natuurlijk absoluut niet klagen. Maar dat bijvoorbeeld Valtteri Bottas in Istanboel weer de hele race voor de Limburger kon blijven, was veelzeggend. Het was pas de tweede back-to-back-zege voor de Duitsers, sinds race drie en vier van dit seizoen. Niet zo gek dus dat velen Mercedes nu ook weer beschouwen als favoriet in Amerika. ,,Ze hebben daar wel stappen gezet, ja\", erkende ook Verstappen, die niet voor het eerst dit seizoen geen favoriet meer aan durfde te wijzen voor de race in Austin, Texas. Hij stond er meermaals op het podium, Mercedes was er echter altijd sneller. Maar de laatste keer dat F1 er was, was in 2019. Sindsdien is veel veranderd in het voordeel van de Nederlander. ,,We gaan het wel zien, joh... Dit is weer een andere baan, ander asfalt, een andere lay-out. Veel inhaalmogelijkheden. Alles kan hier weer anders zijn.\"","intensity":0,"negativity":0,"cluster_id":52,"similar_texts":"text617"},{"id":"2","publisher":"De Volkskrant","date":"2021-10-23","url":"https://krant.volkskrant.nl/titles/volkskrant/7929/publications/1393/articles/1469166/11/1","title":"'De politieke wil ontbreekt om te helpen in Ter Apel'","text":"De vraag of Jaap Velema (D66) het kabinet nog wel vertrouwt, wil de burgemeester van Westerwolde niet beantwoorden. 'Want dat gaat mij niet helpen, en de mensen in het aanmeldcentrum in Ter Apel ook niet. Die medewerkers zetten al sinds de coronatijd alle zeilen bij.'\n\nHouden ze het nog vol? Er verblijven structureel te veel asielzoekers in het aanmeldcentrum, de GGD noemt de situatie ernstig; kinderen spelen er tussen het afval.\n\n'Je hebt geen keus, dat geldt ook voor mij. Het zijn betrokken medewerkers, ze voelen zich enorm verantwoordelijk voor de mensen die ze daar zorg verlenen. Niemand vraagt zich nu af of hij moet stoppen. Het is blik op oneindig, verstand op nul en doorgaan.'  \n  \nHet interview met de in Ter Apel geboren Velema (58) begint iets later. Na een week waarin hij dagelijks landelijk in het nieuws was, wil hij de luisteraars van Radio Westerwolde per se bijpraten over de stand van zaken in het overvolle aanmeldcentrum voor nieuwe asielzoekers. Dinsdag nog noemde Velema zichzelf een 'roepende in de woestijn', omdat het kabinet volgens hem te weinig doet om de druk op Ter Apel te verlichten.  \n  \nDagenlang had hij tevergeefs gewacht op prognoses van het ministerie en het Centraal Orgaan opvang asielzoekers (COA), om te horen wanneer Ter Apel weer wat meer ademruimte krijgt. 'Maar die cijfers kwamen maar niet, daarom ben ik dinsdag ook zo boos geworden. Het was één grote radiostilte vanuit Den Haag.  \n  \n'Mijn conclusie daarom is dat ze bij het ministerie geen zicht meer hebben op hoeveel plekken er vrijkomen. En men kan kennelijk ook niet een kazerne of een hal in de Jaarbeurs aanbieden om ons te helpen. Terwijl het geen probleem is om honderden veldbedden in de Jaarbeurs neer te zetten als er blaadjes op de rails liggen.'  \n  \nHalverwege augustus zag Velema, in 2018 de eerste burgemeester van de heringedeelde gemeente Westerwolde, dat het druk zou worden in Ter Apel. 'Daarom zijn er toen paviljoens naast het aanmeldcentrum gebouwd. Het COA heeft toen ook een oproep gedaan voor meer opvang. Maar het is allemaal te traag gegaan. En men heeft de toestroom van nieuwe asielzoekers onderschat. De staatssecretaris heeft het over een piek, ze had moeten inzien dat dit het begin van een trend was.'\n\nWoensdag kwam de staatssecretaris, Ankie Broekers-Knol, naar Ter Apel toe. Heeft u daarop aange-drongen?\n\n'Ik heb er niet om gevraagd. Toen ik het hoorde, heb ik tegen haar gezegd dat ze van harte welkom is. Maar ik heb haar wel geadviseerd niet met lege handen te komen, omdat de lokale politiek dat onaanvaardbaar zou vinden. En ik vond het verstandig dat ze er om 10 uur 's avonds bij zou zijn als de poorten van de Immigratie- en Naturalisatiedienst dichtgaan en mensen voor de nacht naar de noodpaviljoens worden gebracht. Eigenlijk wilde ze om 3 uur komen.'\n\nJullie vonden haar aanbod om Ter Apel uit de brand te helpen veel te karig.\n\n'Die vijfhonderd toegezegde plaatsen in Almere en Gorinchem zijn voor ons een druppel op een gloeiende plaat: elke dag komen hier gemiddeld 150 mensen binnen. Het college en de gemeenteraad hebben haar duidelijk gemaakt dat zij ernstig tekortschiet in haar verantwoordelijkheid naar het COA toe, dat de zorg moet verlenen in Ter Apel. De staatssecretaris moet nu laten zien dat het haar menens is.'\n\nKan ze meer doen dan ze al heeft toegezegd, zoals de drieduizend extra opvangplekken in november?\n\n'Als ik terugkijk op de afgelopen dagen, heb ik toch het idee dat er een gebrek is aan politieke wil om dit op het hoogste niveau aan te pakken. Men denkt dat dit een lokaal probleem is dat wij hier maar met andere gemeenten moeten oplossen. Nu dat echt niet haalbaar blijkt, pakt men in Den Haag wat meer regie. Maar ik heb nog steeds niet het gevoel dat we met elkaar in control zijn.  \n  \n'Het kabinet heeft ook nooit een plan B gemaakt voor Ter Apel. Als flessenhals van de asielketen zijn wij kwetsbaar. Wat als hier de ict uitvalt, of er brand uitbreekt? Wie neemt dan onze taken over? Ik heb er bij de staatssecretaris en de minister voor gepleit de druk op Ter Apel te spreiden, na onze ervaringen met de vluchtelingencrisis in 2015 en 2016 en de overlast die we hebben gehad van veiligelanders (asielzoekers die geen toekomst in Nederland hebben, red.). Dat is allemaal niet gebeurd.'\n\nHeeft u het gevoel dat er een spel met u en uw gemeente wordt gespeeld?\n\nLange stilte. 'Een spel zou betekenen dat ze ons schaakmat willen zetten. Dat geloof ik niet. Dit is denk ik meer hoe de machtsverhouding tussen het Haagse en een relatief kleine gemeente als Westerwolde is. Voor mensen daar is Ter Apel een ver-van-hun-bedshow. Als dit in de directe omgeving van Den Haag was gebeurd, was er sneller geacteerd. Dat weet ik zeker.'\n\nHeeft u overwogen de deur te sluiten voor asielzoekers die zich in Ter Apel melden?\n\n'Eh... nee. De mensen blijven toch wel komen. En de meesten zeggen: hier heb ik tenminste een plek om te slapen en een dak boven mijn hoofd. We kunnen ze ook moeilijk op het stationsplein in Emmen laten staan. Dus zijn alle alternatieven erger.'","intensity":1,"negativity":0,"cluster_id":1,"similar_texts":"text258"},{"id":"3","publisher":"Algemeen Dagblad","date":"2021-10-22","url":"https://krant.ad.nl/titles/algemeendagblad/7908/publications/26754/articles/1468496/35/2","title":"'Ik schaam me als mens én als Feyenoorder'","text":"Volgens Mark Koevermans (foto) is de maat vol nu er weer een incident heeft plaatsgevonden met een deel van de Rotterdamse aanhang. De aanval op een bestuursdelegatie van Union Berlin, woensdagavond in hartje Rotterdam, heeft de algemeen directeur boos gemaakt. ,,Ik heb de mensen van Union een dag na het incident tijdens de lunch gesproken en we hebben ons excuses aangeboden'', zegt Koevermans. ,,Er is met stoelen gegooid naar ze. Waar zijn we dan mee bezig? Ik schaam me als mens, Rotterdammer en als Feyenoorder. Dit is voor het imago van Feyenoord ook erg slecht. Het is een klein groepje dat deze ellende aanricht, maar het is wel een hardnekkig probleem. We willen hier vanaf, maar dat valt niet mee.\"  \n  \nKoevermans kreeg zelf ook te maken met dreigementen in zijn woonomgeving. ,,Het gaat niet om mij, maar om de club'', zegt hij. ,,Dat clubs in Europa straks zeggen: daar heb je Feyenoord weer, daar zitten we niet op te wachten. Er was ongeloof, frustratie, boosheid en verdriet toen ik hoorde dat het bestuur van een club die hier te gast is, is aangevallen. In mijn ogen zijn het ook geen supporters van Feyenoord, want zoiets doe je niet als supporter van een club. Die mensen moesten onder politiebegeleiding terug naar hun hotel. Wat we concreet gaan doen om ervan af te komen? Dat is een goede vraag. Feyenoord is formeel niet verantwoordelijk voor wat er buiten het stadion gebeurt, maar dat voelt niet zo. We zijn met politie, gemeente en openbaar ministerie bezig om dit aan te pakken. Als de daders een relatie met Feyenoord hebben, dan zorgen wij dat ze heel erg lang niet meer in de Kuip mogen komen. Dit moet verdwijnen, als directeur van Feyenoord wil ik die strijd wel aangaan.\"","intensity":0,"negativity":0,"cluster_id":45,"similar_texts":"text557"},{"id":"4","publisher":"Algemeen Dagblad","date":"2021-10-23","url":"https://krant.ad.nl/titles/algemeendagblad/7908/publications/26773/articles/1469163/98/1","title":"'Ik was 15 en werd gedwongen tot abortus'","text":"### Gedwongen abortus\n\n'De gynaecoloog gedroeg zich duivels'\n\nGabriella (70) was zeventien en net aan haar rechtenstudie begonnen toen ze zwanger raakte van haar vriend. Ze wil uit privacyoverwegingen niet met haar echte naam in de krant. 'Ik zal nooit vergeten dat mijn moeder mij vroeg op de weegschaal te gaan staan. Ik had zelf nog niet gemerkt dat mijn lichaam was veranderd, maar de weegschaal was onverbiddelijk: ik was aanzienlijk aangekomen. Mijn moeder wist meteen wat er aan de hand moest zijn. Ze werd razend en begon me uit te foeteren; hoe ik het in mijn hoofd haalde, ik maakte de hele familie te schande.  \n  \nDe tijd die volgde was als leven in een snelkookpan, er was geen sprake van in alle vrijheid beslissen. Mijn vriend en ik wilden het kind houden. Ik had het gevoel dat het een jongetje was en bedacht al namen voor hem. Mijn moeder wilde dat ik het zou laten weghalen. Ze stuurde ons naar hulpverleners die ons moesten overhalen. De maatschappelijk werker en de psychiater waren sympathiek, ze respecteerden onze mening. Toch nam gaandeweg de druk toe. Niemand zette ons een mes op de keel, maar het ging tijdens die gesprekken continu over de vraag wat we met ons leven wilden en of een kind daar wel bij paste. Uiteindelijk hebben we ingestemd.'\n\n'Alsof ik iets crimineels had gedaan'\n\n'Het was 1968 en abortus was nog altijd bij wet verboden. Mijn ouders kenden een gynaecoloog die zich daar niets van aantrok. Ik herinner me hoe ik in de wachtkamer van zijn praktijk wachtte tot ik aan de beurt was. Er was voor mij een vrouw aan de beurt die vermoedelijk om dezelfde reden kwam. De ingreep zelf was hels, het heeft me jaren achtervolgd, vooral vanwege het duivelse gedrag van de gynaecoloog. Terwijl ik op zijn behandeltafel lag, las hij me de les. Wat ik wel niet dacht om voor het huwelijk seks te hebben. Of ik wel besefte wat ik mijn ouders aandeed. Traumatisch.  \n  \nIk heb na het gebeurde jarenlang gekwakkeld; mijn studie stond me tegen, ik zat niet lekker in mijn vel, en omdat erover praten taboe was, wist ook de studentenpsycholoog geen raad met me. Pas toen ik er na tien jaar wél over begon te vertellen, werd mijn hart lichter en kon ik het stap voor stap verwerken. Inmiddels ben ik zeventig en mijn vriend van toen is al jaren mijn echtgenoot. We kregen nog drie prachtige dochters aan wie ik de geschiedenis heb verteld. Het kindje is altijd een rol blijven spelen. Mijn oudste dochter is in verwachting van een jongetje, ze vroeg me hoe ik het zou vinden als zij hem een van de namen zou geven die ik destijds in gedachten had. Ontroerend vond ik dat.  \n  \nDe visie op de vrouwelijke seksualiteit was in mijn jonge jaren nog heel orthodox. Als je ongehuwd zwanger raakte, werd je behandeld alsof je iets crimineels had gedaan. De emotionele impact daarvan is enorm. Het bewijst hoe belangrijk het is dat vrouwen zelf in alle vrijheid mogen beslissen over hun eigen lijf.'  \n  \nEen grote schande! Er is de laatste jaren veel aandacht voor afstandsmoeders - vrouwen die tot in de jaren tachtig hun hun pasgeboren kind moesten afstaan, en lang niet altijd vrijwillig. Yvonne, Ineke en Gabriella herkennen veel in hun verhalen, maar werden eind jaren zestig en zeventig onder druk gezet een abortus te ondergaan.  \n  \nNaar gedwongen abortus in de jaren voorafgaand aan de abortuswet van 1984 is nooit onderzoek gedaan. 'Dat is niet zo vreemd,' zegt historica Nelleke Bakker, onder meer gespecialiseerd in vrouwengeschiedenis, 'want abortus was in die tijd illegaal. Als je een abortus had meegemaakt, zweeg je erover.' Dat er niet altijd werd uitgezocht of de zwangere vrouw zelf achter de ingreep stond is ook verklaarbaar, zegt Bakker. 'Ongetrouwd zwanger raken was in die tijd een schande, dus er waren ongetwijfeld artsen die het gevoel hadden dat ze een familie ermee hielpen.'\n\n'Mijn vader sleurde me mee naar de huisarts'\n\nYvonne Ekelhoff (58) werd op haar vijftiende zwanger van haar achttienjarige vriend. 'Een leraar op school dwong mij het mijn ouders te vertellen. Thuis brak de hel los. \"Het kan niet waar zijn,\" riep mijn moeder huilend. Mijn vader sleurde me mee naar de huisarts, hij wilde direct een abortus. \"Dat kan zomaar niet, uw dochter moet het daarmee eens zijn,\" zei de huisarts, waarop mijn vader uit razernij de spullen van zijn bureau sloeg. Ik heb mijn ouders gesmeekt of ik het kind mocht houden, maar er was geen gesprek over mogelijk. Ik was een lastpak en had al genoeg aangericht, vonden ze. Binnen een week wist mijn vader alsnog een doorverwijzing naar het Vrelingshuis in Utrecht te regelen.  \n  \nOp een ochtend zetten mijn ouders me zonder aankondiging in de auto en reden naar de abortuskliniek. Toen me werd gevraagd of ik ermee instemde, zei ik ja. Mijn ouders hadden me dat ingepeperd. Ik was vier maanden zwanger. Ik herinner me de pijn en er was heel veel bloed. Voor mijn gevoel stierf ik vanbinnen. De foetus heb ik niet gezien, maar ik herinner me dat ze ermee bij een aanrecht stonden. Toen het achter de rug was, duurde het nog uren voor ik weg mocht. Mijn ouders zeiden dat ik blij moest zijn dat ik ervan af was, en drukten me op het hart er nooit met iemand over te praten.'\n\n'Ze deden alsof het nooit was gebeurd'\n\n'Ik kreeg nachtmerries, er waren nachten dat ik mijn haren letterlijk uit mijn hoofd trok om niet aan de abortus te hoeven denken. Het was onmogelijk nog te functioneren in een klas vol lachende pubers. De relatie met mijn ouders werd steeds stroever. Ik stopte met school en trouwde met mijn vriend. We kregen samen nog acht kinderen. Ik wilde altijd al een groot gezin, de abortus had dat verlangen alleen maar versterkt. Ik wist nu hoe het voelde een kind te dragen en ik wilde dat opnieuw meemaken, maar dan in vrijheid.  \n  \nIk was blij met ieder kind maar als ik door oude fotoboeken blader, zie ik geen gelukkige moeder. Het weggestopte verdriet was zo intens dat ik mezelf niet toestond te genieten. En als ik wel even gelukkig was, voelde ik me schuldig. Ik heb een paar keer geprobeerd er met mijn moeder over te praten - ze deed steeds alsof het nooit was gebeurd. Uiteindelijk hebben mijn ouders toegegeven dat ze het anders hadden moeten doen. Toen we veertig jaar later naast de kist van mijn overleden vader stonden, zei mijn moeder dat zij en mijn vader vaak spijt hadden gevoeld.  \n  \nIk vertel dit met een verhoogde hartslag en zweethanden, het is de eerste keer in mijn leven dat ik erover praat. Vanwege dit interview heb ik het aan mijn kinderen verteld. Ik merk dat ze het moeilijk vinden. Dat begrijp ik, mijn pijn heeft veel invloed gehad op hun leven. Dit geheim een heel leven moeten meedragen is vreselijk. Erover praten voelt als een bevrijding. Ik hoop dat meisjes die dit nu meemaken erover durven te praten, want hoe het destijds ging had nooit mogen gebeuren.'\n\n'Ik vond het onverteerbaar dat mijn ouders me zouden verstoten'\n\nIneke Westbroek (70) was 21 toen ze zwanger werd van haar huisgenoot. 'Ik had het in die tijd niet makkelijk. Ik was op kamers gaan wonen maar had heimwee naar huis. Bovendien had ik amper vrienden en deed ik een studie die niet bij me paste. Ik had het gevoel dat ik op alle fronten faalde. Eigenlijk was er maar een ding dat ik echt wilde: moeder worden. Ik had verkering met een huisgenoot, we gebruikten geen voorbehoedsmiddelen en toch was ik verrast dat ik meteen zwanger raakte.  \n  \nIk wilde mijn ouders pas inlichten als er geen weg terug meer was. Ze hamerden er altijd op dat ik mijn studie moest afmaken zodat ik later op eigen benen kon staan. Daarom was ik bang dat ze zouden aandringen op een abortus. Maar het lukte me niet het voor me te houden. Ze schrokken enorm. Mijn moeder nam me mee naar een gynaecoloog, een oudere man die het eens was met mijn moeder: hij vond me ook onvolwassen en onevenwichtig. Hij opperde een abortus. Mijn ouders waren het daarmee eens, zoals ik al had verwacht. We kregen flinke ruzies, ik was vastbesloten het kind te houden en zelf groot te brengen.'\n\n'Ik moest niet zeuren, zeiden ze'\n\n'Mijn moeder bleef maar huilen. Ze was zo overstuur dat zelfs vrienden van mijn ouders avonden op mij inpraatten om een abortus te laten uitvoeren. Ik vergooide mijn talenten, zeiden ze, ik had nog een heel leven voor me, een kind kon altijd nog. Aanvankelijk luisterde ik niet, ik zocht wanhopig naar manieren het toch te kunnen houden. Mijn huisgenoot was er vandoor, ik heb nog via contactadvertenties geprobeerd een potentiële 'nieuwe vader' voor mijn kind te vinden. Uiteindelijk ben ik gezwicht omdat ik van mijn ouders niet meer mocht komen logeren als ik het kind zou krijgen. Dat was een schrikbeeld. Ik vond het een onverteerbare gedachte dat ze me zouden verstoten.  \n  \nEen dag voor de ingreep werd ik in het ziekenhuis opgenomen. Die avond was ik radeloos, ik kon niet stoppen met huilen. Het was overduidelijk dat ik grote twijfels had, maar de gynaecoloog stelde me gerust en gaf me een kalmeringsmiddel. Mijn verzet brak. De abortus gebeurde onder volledige narcose, de ingreep op zich viel mee. Het grote verdriet kwam pas later, ook omdat er geen ruimte was om te rouwen. Mijn ouders vonden het gezeur en wilden dat ik vooruitkeek. Ik voelde me in de kou gezet.  \n  \nLater heb ik nog twee kinderen én een fijne man gekregen waar ik heel gelukkig mee ben. Met mijn werk kwam het ook goed, maar het verdriet over de abortus heeft me lang achtervolgd. Door het delen van mijn verhaal wil ik laten zien hoe belangrijk het is dat er na een abortus ruimte is voor rouw, zeker als de beslissing onder druk tot stand kwam. Dan is het zaak dat iemand je opvangt, serieus neemt en steunt.'","intensity":0,"negativity":1,"cluster_id":4,"similar_texts":"text136"},{"id":"5","publisher":"Trouw","date":"2021-10-23","url":"https://krant.trouw.nl/titles/trouw/8321/publications/1388/articles/1469168/40/1","title":"'Ik was bang voor de stilte, ik was er nog niet klaar voor'","text":"### Tien geboden Maaike Ouboter\n\nI Gij zult geen andere goden voor mijn aangezicht hebben  \n  \n\"Mijn ouders hebben elkaar op 23 april 1980 in de Amstelkerk ontmoet waar hij piano speelde en zij één van de bezoekers was. Of ze nog in God geloofden kan ik je niet vertellen. Voor zover ik weet, kent mijn familie een gereformeerde en een hervormde tak. Mijn oma - de moeder van mijn vader - was gelovig, maar ook zoekende. Er zijn veel mensen onder haar, op jongere leeftijd, doodgegaan en ik kan me voorstellen dat zij op een gegeven moment is gaan twijfelen of er een God kon bestaan die zoveel verdriet zou toelaten... uiteindelijk besloot ze dat niet alles te verklaren of te begrijpen was, en ze probeerde met ons in gesprek te gaan door God voortaan Liefde te noemen. Dat kon ik wel meevoelen. Het is ten slotte ook de liefde geweest die ervoor heeft gezorgd dat ik, twaalf jaar na die eerste ontmoeting van mijn ouders, werd geboren. Ik vind het een mooi idee om te accepteren dat dingen nu eenmaal gebeuren zoals ze gebeuren, dat het loopt zoals het loopt. 'Dit is geen toeval', zei mijn oma altijd, 'het valt je toe.'\"  \n  \nII Gij zult u geen gesneden beeld maken noch enige gestalte van wat boven in de hemel, noch van wat beneden op de aarde, noch van wat in de wateren onder de aarde is  \n  \n\"In één van de verhalen in Harnas van glas vertel ik over een tekening die ik op de basisschool van mezelf had gemaakt. Ik mocht op een vel papier gaan liggen en de juf maakte met een blauw potlood een omtrek van mijn lichaam, een vorm die ik daarna precies zo mocht invullen als ik wilde. Ik was er uren mee bezig, maar op het eind toch niet helemaal tevreden. Die papieren versie van mezelf kreeg ik, opgerold in een bruine koker, mee naar huis. Toen ik hem tevoorschijn haalde, zei mijn moeder onmiddellijk: 'Je bent prachtig, werkelijk prachtig!' Ze zag niet de tekening, niet het beeld dat ik van mezelf had en waarover ik zo ontevreden was, maar ze zag mij, wie ik werkelijk was. Die herinnering kan me nog steeds ontroeren.\"  \n  \nIII Gij zult de naam van de Here, uw God, niet ijdel gebruiken  \n  \n\"Ik zeg nooit zomaar iets. Zelfs tijdens een ruzie lukt het me niet om er van alles uit te floepen. Als ik mijn teen stoot, roep ik 'fuck' of 'godver', maar dan toch liever 'fuck' omdat ik mensen niet wil kwetsen. En je zult me nooit iemand een ernstige ziekte horen toewensen.\"  \n  \nIV Gedenk de sabbatdag, dat gij die heiligt, zes dagen zult gij arbeiden en al uw werk doen; maar de zevende dag is de sabbat van de Here uw God, dan zult gij geen werk doen  \n  \n\"Feestjes zijn leuk en ik houd van mensen om me heen, maar op een gegeven moment wordt het me te veel en raak ik overprikkeld. Dan zou ik ruimte moeten nemen voor mezelf, maar dat doe ik niet, dus treedt er een fascinerend systeem in werking en dat heet: het lichaam. Ik word ziek. Toch lukt het me steeds beter om niet over de grens te gaan, om dichter bij mezelf te blijven. Een paar jaar geleden stond alles nog in het teken van: zo veel mogelijk ervaren. Ik zal niet zeggen dat ik de drukte opzocht om de confrontatie met mezelf te vermijden, maar het was zeker een mooie bijkomstigheid. Ik was bang voor de stilte. Er was heel veel emotie. Daar had ik geen zin in. Ik was er nog niet klaar voor.\"  \n  \nV Eer uw vader en uw moeder  \n  \n\"Mijn moeder overleed toen ik veertien was. Twee jaar later ging mijn vader dood. Toen ik als eenentwintigjarige student meedeed aan De beste singer songwriter van Nederland en vertelde waar het liedje Dat ik je mis over ging, wilde iedereen daar in elk interview alles over weten: hoe waren mijn ouders dan dood gegaan? Was je erbij? Hoe heb je die momenten beleefd? En ik kon alleen maar denken: ben je gek geworden? Je denkt toch niet dat ik al die details met iedereen wil delen? Ik werd ook ineens een soort rouwdeskundige; mensen klampten me aan op straat, vroegen hoe ze met hun verdriet moesten omgaan. Hoe kon ik dat nou weten? Ik voelde me een soort alien; ik had iets meegemaakt wat maar weinig mensen hier, in het westen, overkwam, maar het voelde te groot allemaal, het was een jas die me niet paste.  \n  \nNu ben ik bijna dertig. Het klinkt een beetje cru, maar het begint normaler te worden dat ouders overlijden; ik behoor straks niet meer tot die groep van uitzonderlijk verdrietige gevallen. En ik denk ook anders over het gemis: iedereen moet zich tot zijn ouders verhouden. Het maakt in zekere zin niet uit of ze aan- of afwezig zijn. Wat ik deel is persoonlijk, maar niet privé. Ik denk dat veel mensen zich kunnen herkennen in de verhalen die ik over mijn jeugd, mijn opvoeding vertel. Wat het lastig maakt voor mij is dat ik mijn ouders al heel lang niet heb gezien.  \n  \nIk weet nog hoe mijn moeder ruikt, hoe ze klinkt. Ze was expressief, mijn vader was bedachtzaam, net als ik. Van mijn vader herinner ik me net iets meer, omdat ik hem twee jaar langer heb meegemaakt. Hoe we schaakten, muziek maakten samen... Het zijn twee personen en tóch zijn ze één blok geworden, met elkaar versmolten, samen verdwenen in de tijd.  \n  \nIk word verdrietig als ik er aan denk dat ik mijn ouders m'n nieuwe album niet kan laten horen. Bij het horen van Neem me mee - dat vind ik zelf één van de mooiste nummers - overvalt het me wel eens; het gevoel dat mijn vader het óók mooi zou hebben gevonden, dat hij trots op me zou zijn, en dat ik hem 't liefst nú nog zou opbellen, maar de paradox is dat ik het liedje nooit geschreven zou hebben als dat nog mogelijk was geweest.  \n  \nWeet je wat ik tijdens het schrijven opnieuw besefte? Hoe liefdevol ik ben opgevoed. Ze zeggen wel eens dat je het als ouder nooit helemaal goed kunt doen, een perfecte opvoeding bestaat niet, maar mijn ouders hebben me wel met veel vertrouwen de wereld ingestuurd. Ik ben gezien. Ik weet hoe het voelt als er onvoorwaardelijk van je wordt gehouden. Dat is de liefde die ik kan doorgeven.\"  \n  \nVI Gij zult niet doodslaan  \n  \n\"Toen mijn moeder net was overleden, pleegde er iemand in mijn omgeving zelfmoord. Daar was ik heel boos over omdat ik dacht: zij heeft zo hard gevochten om in leven te blijven, hoe kan een ander er dan zomaar een einde aan maken? Mijn vader zei dat ik daar niet over mocht oordelen omdat ik niet in het hart van de ander kan kijken, omdat ik nooit kon bepalen wat draaglijk is en wat niet. Daar ben ik het nog steeds mee eens. Als je ergens geen idee van hebt, kun je beter je mond erover houden. Ik weet niet hoeveel leed er aan zo'n beslissing vooraf is gegaan en het lijkt me vreselijk om gevangen te zitten in het idee dat je zoiets stiekem moet doen. Dat niemand er vanaf mag weten. Ik zou het iedereen die echt geen andere uitweg meer ziet gunnen om op een minder hartverscheurende manier afscheid van het leven te kunnen nemen.\"  \n  \nVII Gij zult niet echtbreken  \n  \n\"Mijn vriend en ik hebben de intentie uitgesproken om bij elkaar te blijven. Ik ben heel erg verliefd op hem, het voelt vertrouwd om samen te zijn, maar je weet nooit wat er onderweg gebeurt... Toch denk ik soms ook dat dingen meant to be zijn: we zaten op ons dertiende bij elkaar in de klas, we raakten bevriend en toen we zeventien, achttien waren kregen we een relatie. Het was kort na de dood van mijn ouders. Als ik er nu naar kijk, denk ik dat het onbewust iets te maken had met de angst om hem snel weer kwijt te raken; dan kon ik maar beter meteen de deur dichtgooien. We verloren elkaar een tijdje uit het oog tot hij - ongeveer vijf jaar geleden - samen met een paar vrienden een kaartje voor een optreden van mij had gekocht. We raakten na afloop aan de praat, spraken daarna af, en daarna nog eens, en ik weet nog dat ik dacht: mooi dat hij me weer gevonden heeft. Dit keer laat ik hem niet meer los.\"  \n  \nVIII Gij zult niet stelen  \n  \n\"Ook het stelen van onbenullige dingen zoals straatnaamborden - dat heeft iedere puber wel eens gedaan, toch? - vond ik lastig. Ik heb in een dronken bui wel eens een fiets in een boom gehangen, maar ik heb er nooit een mee naar huis genomen... Nooit, zogenaamd voor de grap, een fles wijn vanachter de bar gejat, of als ik iets uit een supermarkt meegenomen zonder het af te rekenen. Nature or nurture; het is lastig uit elkaar te houden. Ik ben opgevoed met het idee dat je moet nadenken over wat je je medemensen aandoet, maar niet op een dogmatische manier zodat ik me daar later tegen af moest gaan zetten. Het is ook een intrinsiek gevoel: waarom zou ik iemand opzettelijk kwetsen of benadelen? Als ik kijk naar hoe wij, hier in het westen, ons gedragen ten opzichte van de rest van de wereld voel ik me weleens bezwaard... nee, bezwaard is niet het goede woord want het heeft geen zin om je bezwaard te voelen. Tegelijkertijd kun je ook niet zeggen: oké, dan voel ik me toch niét bezwaard? Zo werkt dat niet. De belangrijkste vraag is: wat doe je er aan? Hoe los je ongelijkheid op? Ik voer gesprekken, ik denk er veel over na, maar uiteindelijk doe ik toch bar weinig. Dat heeft ook met de complexiteit van de wereld te maken. Ik ben niet zo goed in het beklimmen van de barricades omdat ik niet zo absoluut kan denken. Hoe zou ik in een paar zinnen iets over het klimaat of de verdeling van de welvaart kunnen zeggen? Die problemen zijn zó gelaagd; het verhaal is al eeuwen terug begonnen, toen wij er op uit trokken om de wereld te ontdekken. Moet ik dan nu een statement doen - waarop ik vervolgens voortdurend zal worden aangesproken? Ik ben van het wikken en het wegen, er nog eens over nadenken, woorden terugnemen, anders formuleren, oordeel uitstellen... maar daar is vaak geen tijd of ruimte meer voor. Daarom geniet ik zo van het schrijven. Ik kan net zo lang schaven aan liedje tot het me is gelukt om iets wat groots en onoverzichtelijk is klein en behapbaar te maken.\"  \n  \nIX Gij zult geen valse getuigenissen spreken tegen uw naaste  \n  \n\"In het gedicht Spiegelbeeld noem ik mezelf een leugenaar, maar dat moet je niet te letterlijk nemen. Het gaat over bij jezelf naar binnen kijken, eerlijk durven zijn. Toen ik Dat ik je mis schreef was ik nog erg jong, het was heel persoonlijk en oprecht, maar door de mediastorm die daarna opstak ben ik een beetje om dat gevoel heen gaan meanderen. Ik was heel kwetsbaar geweest, wilde ik dat nog eens, kon ik dat eigenlijk wel? Ik denk dat ik nu, met Harnas van Glas die boog heb kunnen maken. Jezelf in de spiegel aankijken is niet altijd prettig, maar het levert wel waarachtig werk op en daar voel ik me uiteindelijk het prettigst bij. Het helpt ook dat ik ouder ben geworden, meer rust heb gevonden. Soms zie ik mezelf daar weer staan, op het podium van De beste singer songwriter van Nederland, en dan denk ik: ach meissie toch... Het was zo veel, allemaal. De zenuwen, het optreden, juryleden in tranen, de tekst die ik weliswaar zelf had geschreven, maar nog niet helemaal kon doorvoelen... Ik vertel nu weer over mooie en verdrietige periodes in mijn leven maar het verschil met een paar jaar geleden is dat het persoonlijk maar óók universeel is, waarachtig maar niet feitelijk. Ik wil niet alleen maar zenden, ik wil communiceren. Meer nog dan aan applaus, heb ik de behoefte aan een bevestiging op het emotionele vlak: jij en ik, wij voelen hetzelfde.\"  \n  \nX Gij zult niet begeren uws naasten huis; gij zult niet begeren uws naasten vrouw, noch zijn dienstknecht, noch zijn dienstmaagd, noch zijn rund, noch zijn ezel, noch iets dat van uw naaste is  \n  \n\"Soms zit ik op Instagram en denk: de hele wereld is iets aan het doen en ik zit hier maar, thuis, op de bank. Ik had er een handje van om mezelf vervolgens te veroordelen. Ik mocht niet jaloers zijn. Daarin ben ik veranderd. Op het voelen van jaloezie heb ik geen invloed - misschien kan ik voortaan Instagram iets eerder uitzetten - maar ik bepaal wel zelf wat ik met die gevoelens doe. Ik probeer het af te leren om mezelf stom te vinden. Er is ook niets mis met begeren. Ik begeer succes, natuurlijk. Ik wil graag dat mensen mijn boek lezen of mijn nieuwe album luisteren en het liefst dat ze het mooi vinden. Ik wil zoveel mogelijk tijd met mijn vriend doorbrengen. Ik houd van koken, eten, muziek maken - het kleine leven - maar ik wil ook graag op avontuur, met een oude Landrover naar Mongolië rijden ofzo. Dat ga ik zeker doen. Ik wacht alleen nog op het juiste moment. Weet je waar ik, onbewust, toch altijd rekening mee houd? Dat ik niet zo oud zal worden. Het zet me niet onder druk, het geeft me geen haast of zo, maar dit is nu eenmaal de enige zekerheid die we hebben in dit leven: iedereen die geboren wordt, gaat op een dag ook weer dood. Ik wil nog zoveel dingen doen, maar als het er niet van komt, dan komt het er niet van. En dat is niet erg. Alles is goed.\"\n\nWie is Maaike Ouboter?\n\nMaaike Ouboter (Gouda, 1992) deed in 2013 mee met het tweede seizoen van De beste singer songwriter van Nederland en werd met haar liedje Dat ik je mis in één klap beroemd. In 2015 werd haar debuutalbum En dat het dan ook weer dag wordt uitgebracht. Deze week verscheen haar derde album Harnas van glas plus een boek met songteksten en autobiografische verhalen.","intensity":0,"negativity":1,"cluster_id":4,"similar_texts":"text136"},{"id":"6","publisher":"Algemeen Dagblad","date":"2021-10-22","url":"https://krant.ad.nl/titles/algemeendagblad/7908/publications/26754/articles/1468496/15/3","title":"'Mossad-spionnen' opgepakt in Turkije","text":"De Turkse autoriteiten hebben vijftien mensen opgepakt die worden verdacht van banden met de Israëlische inlichtingendienst Mossad. Ze zouden een netwerk hebben gevormd dat informatie vergaarde via Palestijnen en Syriërs die in Turkije wonen, bericht staatspersbureau Anadolu. Dat baseert zich op anonieme bronnen. Medewerkers van het netwerk zouden tegen betaling documenten en informatie hebben doorgespeeld aan de Israëlische spionagedienst. Sommige verdachten zouden contact hebben gehad met Mossad-spionnen.","intensity":0,"negativity":0,"cluster_id":42,"similar_texts":"text45"},{"id":"7","publisher":"Algemeen Dagblad","date":"2021-10-23","url":"https://krant.ad.nl/titles/algemeendagblad/7908/publications/26773/articles/1469163/64/1","title":"'Óf ik sta één keer vaker op óf ik val dood neer'","text":"### rico verhoeven leeft al meer dan tien jaar stabiel voor zijn sport en hoopt daar ook vanavond weer de vruchten van Te plukken tegen jamal ben saddik\n\nHet is 14.00 uur als Rico Verhoeven de slaap uit zijn ogen wrijft, vlak voor zijn afspraak met deze krant. Hij zit midden in zijn tien dagen van afzondering. Hoe dat eruitziet? Verhoeven vertoeft in een afgelegen villa. Hij eet, slaapt, traint en herhaalt. ,,Heel saai. Ook heel makkelijk, tussen haakjes dan. Filmpjes kijken, een beetje ontspannen, een beetje trainen. De puntjes op de i.\"  \n  \nDit is de laatste fase van zijn trainingskamp, zoals altijd. Vanavond gaat hij voor de tiende (!) keer zijn Glory-wereldtitel in het zwaargewicht verdedigen, in een volgepakt Gelredome. Niet Alistair Overeem, maar de tweeënhalve week geleden doorgeschoven Jamal Ben Saddik gaat een poging doen om de kampioensriem van de 32-jarige Verhoeven over te nemen.  \n  \nVoor de tweede keer dit kalenderjaar zag Verhoeven een wereldtitelgevecht afgeblazen worden. In januari was het uitgerekend Ben Saddik die moest afzeggen met een rugblessure, ook vlak voor het gevecht. Ditmaal viel Overeem uit met een kwetsuur. In de laatste jaren won Verhoeven ook al twee keer een gevecht van Badr Hari na een blessure van het gevallen zwaargewicht, en de finale van het vriendschappelijke viermanstoernooi van eerder dit jaar werd ook een formaliteit door een handblessure van Tarik Khbabez.  \n  \nDe Glory-zwaargewichten kampen maar wat vaak met kwetsuren, of tonen weinig continuïteit. Verhoevens eeuwige rivaal Hari is daar nog het beste voorbeeld van. Zijn verval binnen de divisie is pijnlijk, met recent nog een verliespartij tegen de relatief onbekende Arek Wrzosek. Hari vocht dominant, maar één hoofdtrap van Wrzosek besliste de wedstrijd.\n\nKickboksen is een sport waarin één moment beslissend kan zijn. Waarom is jou in de laatste jaren nooit zoiets overkomen?\n\nVerhoeven: ,,Ik vind het moeilijk te zeggen. Kijk, op een bepaald moment komt alles gewoon samen. Voor Badr viel het op dat moment allemaal samen. Hoe groot is die kans? Niet heel groot. Ik probeer altijd positieve energie in het universum te blazen. Dat komt te allen tijde weer terug, daar ben ik van overtuigd. Ik ben van mening dat dat beide kanten op werkt.\"\n\nHoe bedoel je dat?\n\n,,Als je altijd positief bent, komen die vibes ook weer terug. Ik ben van mening dat de wereld zo werkt. Badr staat er misschien anders in, maakt andere keuzes in het leven. Op dit moment viel alles samen voor Wrzosek.\"\n\nTrek dat eens naar het sportieve. Waarom lukt het jou wél om constant te zijn?\n\n,,Kijk naar hoe Badr zich voorbereidt. Hij vocht tegen mijn trainingsmaatje (Benjamin Adegbuyi, red.) acht maanden ervoor. Tegen Wrzosek was hij opeens weer een paar kilo zwaarder dan toen (114,5 kilo tegenover 109,3 kilo, red.). Ik snap niet wie binnen zijn team de keuze maakt om hem dan zo veel zwaarder te maken.  \n  \n,,Je ziet in de wedstrijd terug dat hij zwaar is. Hij ziet er geweldig uit, daar niet van, maar je ziet óók dat hij voor z'n frame te groot is. Hij slaat zichzelf uit balans. Ik zie daarin als professional dat er geen continuïteit in zit. Badr en z'n team proberen heel erg te voelen wanneer hij zwaar of licht moet zijn. Nu is hij zwaar gemaakt, krijgt hij die hoofdtrap. Eerder raakte hij geblesseerd aan zijn arm. Er gebeurt van alles, snap je? Dat is gewoon niet goed. Een lichaam is er niet op gebouwd om in korte tijd zo veel massa extra te krijgen.  \n  \n,,Ik denk dat daarin mijn kracht zit, dat ik heel continu en consequent ben. Ik slijp wel aan dingen, maar doe geen heel grote aanpassingen. Bij mij gaat het om één, twee kilootjes. Dat is mijn natuurlijke frame. Ik ben van nature een zware grote jongen en dat heeft niet iedereen.\"\n\nJij kampt zelden met blessures. Is dat een uitwerking van die continuïteit?\n\n,,Uiteraard. Ik train al-tijd. Ook als ik geen wedstrijd heb. In 2020 heb ik het hele jaar niet gevochten, maar wel gewoon één of twee keer per dag getraind. Zo krijgt je lichaam een basis die heel sterk is. Doordat ik doe wat ik doe, loop ik zo veel voor op de rest en heb ik niet zo veel last van blessures. Natuurlijk merk ik dat ik ouder word, dat mijn lichaam af en toe klaagt, maar ik heb een heel goed team om me heen dat me helpt en begeleidt om dat allemaal op te kunnen vangen. Dat is, tussen haakjes, het geheim.\"\n\nVerbaast het jou dat zo veel andere vechters in jouw divisie klaarblijkelijk niet zo 'continu' zijn in hun werk?\n\n,,Ik kan alleen voor mezelf spreken. Maar ik vind het heel merkwaardig dat als ze tegenover mij staan, ze altijd in interviews zeggen: 'Nu heb ik me ééécht goed voorbereid. Nu heb ik ééécht hard getraind. Nu heb ik er álles aan gedaan'.''  \n  \nMet stemverheffing: ,,Ik zet al tien jaar elke keer alles op alles om de beste versie van mezelf te zijn. Ik wil nog steeds vandaag beter zijn dan ik gisteren was. Is dat een skill? Nee, volgens mij niet. Dat is gewoon discipline.\"\n\nMaar toch: één keer je dekking niet op orde en je kunt je wereldtitel kwijt zijn. Heb je ooit het gevoel gehad dat het uit je handen glipte?\n\n,,Vroeger toen ik wedstrijden verloor wel, maar de laatste jaren eigenlijk niet. Het gevecht is pas over als het over is. Zolang ik opsta, één keer vaker dan mijn tegenstander, win ik altijd. Dat is mijn kracht en visie. Óf ik sta één keer vaker op óf ik val dood neer. Ik denk niet dat ik meer kan incasseren dan anderen, maar ik geloof dat het een mentale kwestie is. Misschien is het niet helemaal gezond, maar ik kan er niks aan doen dat ik er zo in sta.\"\n\nIn 2017 kreeg Ben Saddik je in de eerste ronde behoorlijk aan het wankelen. Mijn gevoel is dat veel andere vechters daar niet meer van zouden herstellen.\n\n,,Ik weet op dat moment dat ik de eerste ronde verlies. Dan maak ik de afweging: oké, ik ga op dit moment niet meer met deze man vechten, want ik ben al aangeslagen. Het heeft dan geen nut om te vechten, want ik loop toch al achter de feiten aan. Dan kan ik beter mijn rust pakken, terug op adem komen en blíjven bewegen. Op dat moment ziet hij zijn kans en gaat hij vol gas. Maar op het moment dat ik hersteld ben, win ik ook elke ronde en uiteindelijk het gevecht. Dat is wat het is. Je zag het ook bij het boksgevecht tussen Tyson Fury en Deontay Wilder eerder deze maand. Fury gaat twee keer neer in de vierde ronde, maar hij staat op en wint gewoon. Dat is mentale kracht.\"  \n  \nBen Saddik mag vanavond opnieuw een poging wagen om Verhoeven uit balans te krijgen. De Belgische Marokkaan heeft in elk geval geen rustige voorbereiding gehad het afgelopen jaar. Hij kampte met een rugblessure, kreeg opnieuw een slechte kankerdiagnose en werd geopereerd, werd verdachte in de Sky-zaak (die draait om versleutelde telefoons die veelal in het criminele circuit worden gebruikt), zat anderhalve maand in hechtenis, raakte depressief én wisselde van trainer. Van continuïteit is, dus ook door vervelende omstandigheden, geen sprake geweest.  \n  \nBen Saddik zegt zich te hebben herpakt en helemaal klaar te zijn voor Verhoeven. Tussen Ben Saddik en 'The King of Kickboxing' zit nog wel wat oud zeer nadat Ben Saddik in de richting van Verhoeven spuugde bij de staredown voorafgaand aan het gevecht in 2017, dat Verhoeven in de vijfde ronde in zijn voordeel besliste. Nog altijd is het laatste woord erover niet gezegd. Ben Saddik bood zijn excuses aan, maar blijft erbij dat Verhoeven iets over zijn ziekte zou hebben gezegd. De Brabander houdt het erop dat hij Ben Saddik wees op een positieve dopingtest in 2015.  \n  \nAfgelopen zondag in het tv-programma Humberto was Ben Saddik te gast en hield hij zich vast aan zijn standpunten, terwijl presentator Humberto Tan en danser Timor Steffens het opnamen voor de Brabander.\n\nIk vond het wat ongemakkelijk om naar te kijken.\n\n,,Ik snap wat je bedoelt. Ik denk dat het voor Ben Saddik ook zo voelde. Kijk, Humberto en Timor kennen me echt goed en weten dat ik nooit iets zou zeggen over zijn ziekte. Zij durven daarvoor in te staan omdat ze me op een bepaald niveau kennen. Jamal wil voet bij stuk houden, dat mag. Maar als je niet eerlijk en oprecht bent, moet je niet doen alsof je dat wél bent. Dat irriteert me.\"\n\nWat is jouw lezing?\n\n,,Oké, stel. Stel, ik ben een slecht mens en ik heb zoiets gezegd. Dan zou hij toch nooit zijn excuses hoeven aanbieden? Dan was het op zijn plaats geweest als hij me een stomp op mijn gezicht zou gegeven. Dan had-ie nog gelijk gehad ook. Het klopt gewoon niet wat hij zegt, zijn verhaal rammelt aan alle kanten.\"\n\nWat zou hij ermee willen bereiken, als jij inderdaad gelijk hebt?\n\n,,Ach, ik moet het ook loslaten. Hij wil gewoon niet zeggen dat het dom was, dat hij het niet had moeten doen, dat hij werd getriggerd en iets deed wat niet slim is, dat hij ervan geleerd heeft. Want dan is het gewoon klaar, hè? Ik denk dat hij geen gezichtsverlies wil lijden.  \n  \n,,Het is wat het is, ik lig er niet wakker van. We zijn geen beste vrienden, ook niet na de wedstrijd, maar ik ben verder gewoon oké. Laten we een mooie wedstrijd neerzetten en het daar verder bij laten.\"  \n  \nGlory Collision 3, vanavond vanaf 20.00 uur in Gelredome. De partij Verhoeven - Ben Saddik begint naar verwachting rond 22.00 uur. Niet te zien op tv, wel online via Glory (betaald). Liveblog, verslag en samenvatting: zie AD.nl","intensity":0,"negativity":2,"cluster_id":33,"similar_texts":"text704"},{"id":"8","publisher":"Algemeen Dagblad","date":"2021-10-22","url":"https://krant.ad.nl/titles/algemeendagblad/7908/publications/26754/articles/1468496/21/2","title":"'Personeelstekort kan economie gaan schaden'","text":"De krapte op de arbeidsmarkt kan de economische groei van Nederland gaan raken. Daarom moeten de personeelstekorten in bijvoorbeeld het onderwijs, de techniek en de zorg dringend worden aangepakt.  \n  \nDat vindt topman Jacques van den Broek van uitzendconcern Randstad, die gisteren zijn vertrek bij de onderneming aankondigde.  \n  \nDe Randstadbaas benadrukt dat hij de huidige problemen op de arbeidsmarkt al jaren zag aankomen. En de tekorten zouden alleen maar verder kunnen toenemen, doordat miljoenen Nederlanders de arbeidsmarkt volgens Van den Broek de komende jaren zullen verlaten omdat ze met pensioen gaan. Hij denkt dat er minder nieuwe mensen voor in de plaats komen.  \n  \nDat betekent dat Nederland meer moet halen uit mensen die aan het werk kunnen, concludeert de topman, die hierin kansen ziet voor Randstad. Van den Broek herhaalt een eerder pleidooi dat uitzenders, gemeenten en uitkeringsinstantie UWV hun data naast elkaar moeten leggen. Met die gegevens kan een beter beeld ontstaan waar de vraag zit en waar het aanbod. Dan moeten werkzoekenden individuele begeleiding krijgen.  \n  \nRandstad profiteert van de krapte op de arbeidsmarkt; hierdoor trekt de vraag naar uitzendkrachten duidelijk aan. Dat merkt Randstad met name in de webwinkelbranche. De omzet van het bedrijf liep afgelopen kwartaal op tot het hoogste niveau ooit en de winst verdubbelde bijna ten opzichte van een jaar geleden.  \n  \nVan den Broek, sinds 2014 aan het roer, geeft aan dat hij 'op zijn hoogtepunt' wil stoppen en doet in maart 2022 een stap terug. Zijn opvolger wordt Sander van 't Noordende, die jaren werkte voor organisatieadviesbureau Accenture.  \n  \nUit nieuwe cijfers van het Centraal Bureau voor de Statistiek (CBS) kwam eerder op de dag naar voren dat de werkloosheid in Nederland zich op een zeer laag niveau bevindt. Het UWV merkte daarbij op dat het aantal WW-uitkeringen al maanden terugloopt. Vooral het aantal uitkeringen aan jongeren uit de horeca is volgens hoofd arbeidsmarktinformatie Rob Witjes sterk afgenomen.","intensity":0,"negativity":1,"cluster_id":24,"similar_texts":"text518"},{"id":"9","publisher":"De Telegraaf","date":"2021-10-23","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/54d54f677af03d837ac6b47a6755d704/web/OPS/cciobjects.json&hash=8f5581a38d48408d6397#/pages/1","title":"’Bedrijven kind van de rekening’","text":"’Bedrijven kind van de rekening’\n\nOndernemers: investeringskracht op de tocht \n\ndoor Martin Visser\n\nDen Haag De Haagse politiek laat zich te veel leiden door een negatief sentiment over het bedrijfsleven en schuift de rekening van politieke plannen ten onrechte door naar ondernemers, zo stellen werkgeversvoorzitters Ingrid Thijssen (VNO-NCW) en Jacco Vonhof (MKB-Nederland) in deze krant. \n\nAls een komend kabinet bedrijven extra blijft belasten, zal dat een enorme knauw geven aan de investeringskracht van Nederland.\n\n„Het gaat vaak over sentiment, over beelden”, zegt Vonhof. „Wij zijn meer van de feiten. Het is een feit dat de lastendruk de afgelopen jaren enorm gestegen is.”\n\nSentiment\n\nPagina T36","intensity":0,"negativity":1,"cluster_id":55,"similar_texts":"text694"},{"id":"10","publisher":"De Telegraaf","date":"2021-10-23","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/54d54f677af03d837ac6b47a6755d704/web/OPS/cciobjects.json&hash=97284201c2e90eda3951#/pages/20","title":"’Frankrijk heeft behoefte aan iemand met autoriteit’","text":"’Frankrijk heeft behoefte aan iemand met autoriteit’\n\nÉric Zemmour is nog niet eens presidentskandidaat, maar zorgt nu al voor opschudding in de Franse politiek.\n\nfoto AFP\n\nRadicaal-rechtse Éric Zemmour beheerst Franse politiek\n\ndoor Eveline Bijlsma\n\nVERSAILLES Hij is nog geen kandidaat voor de presidentsverkiezingen, maar alle ogen zijn op hem gericht. De uiterst rechtse opiniemaker Éric Zemmour, al twee keer veroordeeld voor zijn radicale uitspraken, schiet omhoog in de peilingen. „We keren onze geschiedenis de rug toe.”\n\nExtatische filmmuziek schalt door de zaal. Omgeven door camera’s en beveiligers komt hij de zaal binnen. Het publiek staat op uit de blauw fluwelen klapstoeltjes en begint fanatiek te applaudisseren. Uit volle borst klinkt de leus „Zemmour, president! Zemmour president!” Als een volleerd politicus neemt de ’bijna-kandidaat’ de ovatie in ontvangst. De schrijver, essayist en opiniemaker spreekt vanavond voor 1500 man in Versailles. \n\nÉric Zemmour (63), afkomstig uit een familie van Berberse Joden uit Algerije, betoogt al jaren hetzelfde: immigratie is de oorzaak van bijna alle problemen in Frankrijk. Hij vindt dat er geen enkele migrant meer binnen moet komen, er een stop moet komen op gezinshereniging en dat alle delinquenten met een dubbele nationaliteit moeten worden uitgezet. Hij was niet van plan zich daar actief mee te bemoeien in de politiek, maar zegt dat hij wordt gepusht door zijn schare fans. Intussen betrok hij een groot kantoor in Parijs en zamelen Les amis d’Éric Zemmour geld in voor een campagne. \n\nSlogans\n\nVersailles kan rekenen op klassiekers als „Willen we soms een islamitisch land worden?”, maar ook op slogans die het goed doen bij het conservatieve, katholieke publiek dat niets moet hebben van het homohuwelijk en ivf voor lesbische stellen, onlangs mogelijk gemaakt door Emmanuel Macron. „Ik ben van de generatie die vindt dat een man geen vrouw is en een vrouw geen man”, zegt hij, waarop gejoeld en geklapt wordt.\n\nZemmour is twee keer veroordeeld voor uitspraken die aanzetten tot rassenhaat. Binnenkort moet hij voorkomen voor zijn uitlating dat alleenstaande minderjarige migranten „dieven, moordenaars en verkrachters” zijn. \n\nRond zijn plan om ouders te verbieden hun kind een niet-Franse voornaam te geven, ontstond onlangs weer ophef. Fan Brigitte Gautret is het er juist mee eens. Zij laat na afloop van de bijeenkomst een exemplaar signeren van Zemmours laatste bestseller, Frankrijk heeft zijn laatste woord nog niet gezegd. ’Voor Madina en Sira’, staat er in hanenpoten. „Mijn dochter is met een moslim getrouwd. De tweede naam van mijn kleindochters mocht niet Frans zijn, want dan worden ze als ongelovigen gezien. Zo keren we onze geschiedenis de rug toe”, zegt ze verongelijkt. Zemmour staat voor het behoud van Franse tradities en geschiedenis, vindt ze. „Hij zet mensen tegen elkaar op. Maar dat hebben we nodig. Frankrijk heeft behoefte aan iemand met autoriteit.”\n\nConfrontatie\n\nZemmour steeg in de afgelopen twee maanden van 7 naar 16 procent in de peilingen. Volgens sommige polls haalt hij zelfs de tweede ronde van de presidentsverkiezingen in april, maar zou hij in het eindduel van Emmanuel Macron verliezen. „Zijn methode werkt: de confrontatie opzoeken om aandacht te trekken”, zegt politicoloog Olivier Rouquan, onderzoeker aan de Parijse universiteit Assas. „Maar het kan ook een probleem voor hem worden, want hij jaagt veel mensen tegen zich in het harnas. Een meerderheid van de Fransen moet niets van hem hebben.” \n\n’Hij zet mensen tegen elkaar op’","intensity":0,"negativity":0,"cluster_id":30,"similar_texts":"text400"},{"id":"11","publisher":"De Telegraaf","date":"2021-10-23","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/54d54f677af03d837ac6b47a6755d704/web/OPS/cciobjects.json&hash=4dadae032d46b758728e#/pages/36-37","title":"’Politiek handelt op basis van sentiment’","text":"’Politiek handelt op basis van sentiment’\n\nVoorzitters Ingrid Thijssen (VNO-NCW) en Jacco Vonhof (MKB-Nederland).\n\nFoto Eran Oppenheimer\n\nWerkgeversvoorzitters Thijssen en Vonhof waarschuwen voor oplopende lastendruk voor bedrijfsleven\n\nDe tijden zijn veranderd voor de bedrijvenlobby. Waar werkgevers eerst half meeschreven aan regeerakkoorden (denk aan de afschaffing van de dividendbelasting), is datzelfde bedrijfsleven nu vaak de gebeten hond. In een achternamiddag kreeg het bedrijfsleven een fikse lastenverzwaring te verwerken. Hebben die bedrijven het ook niet een beetje aan hunzelf te danken? „Allemaal sentiment, wij zijn van de feiten.”\n\nMartin Visser\n\nHet zit ze niet lekker. In een levendig politiek debat vlak na Prinsjesdag raakten de werkgeversvoorzitters Ingrid Thijssen (VNO-NCW) en Jacco Vonhof (MKB-Nederland) ineens ’hun’ lastenverlichting kwijt. Sterker, tijdens de Algemene Beschouwingen is de winstbelasting voor bedrijven verhoogd om voor honderden miljoenen aan politieke wensen te kunnen betalen.\n\nHoudt de politiek nog wel van ondernemers?\n\nThijssen: „Hahaha... Ja, dat denk ik wel. Ik denk dat iedereen zich realiseert hoe belangrijk bedrijven zijn voor Nederland. En dat bedrijven onderdeel van de oplossing zijn voor alle grote vraagstukken waar we voor staan, of het nu gaat om klimaat, stikstof, arbeidsmarkt of wonen.”\n\nVonhof: „Er wordt wel eens negatief gedacht over bedrijven, maar dat gaat altijd om incidenten. Vervolgens wordt dat wel vaak vertaald naar het brede bedrijfsleven. Dat is een beeld dat wij proberen wat recht te zetten.”\n\nTijdens de Algemene Beschouwingen is €2 miljard aan lastenverlichting van het bedrijfsleven geschrapt en er komt zelfs een verhoging van de vennootschapsbelasting voor in de plaats. Wat is er in het politieke sentiment in zo korte tijd veranderd in uw nadeel?\n\nThijssen: „In de afgelopen twintig jaar zijn de lasten met €25 miljard toegenomen, waarvan twee derde door het bedrijfsleven wordt opgehoest. Het is dus al langer aan de gang. Dat sentiment tegen het bedrijfsleven is er. Dat is ook niet uniek voor Nederland. Daarom zijn we ook aan de slag gegaan met de grote maatschappelijke vraagstukken. We zijn in februari met een nieuwe koers gekomen. We hebben een klimaatplan gemaakt, waarin bedrijven hun rol willen pakken. We hebben een stikstofplan gemaakt, waarin bedrijven over hun schaduw heenstappen. We hebben een sociaal akkoord gesloten, om een streep te zetten door de uitwassen van flexwerk.”\n\nVonhof: „Bij die lastenverzwaringen gaat het over de vraag hoe we de rekening verdelen van alle veranderingen die we in ons land moeten gaan doormaken. Ik vraag me wel af of politici altijd goed voor de bril hebben dat je het geld eerst moet verdienen voordat je het kunt verdelen. Begin je met het belasten van bedrijven? Dan loop je het risico dat bedrijven niet meer investeren en daardoor niet meer verdienen.”\n\nDie investeringsbron wordt dan afgeknepen?\n\nThijssen: „Dat is wat er nu gebeurt. Lastenverzwaringen betekenen per definitie dat je geld afroomt van bedrijven. De belastingverhoging die nu in de Algemene Beschouwingen heeft plaatsgevonden betekent gewoon 10% minder investeringen volgend jaar. Dat blijkt uit een rekensom van de overheid zelf.”\n\nVonhof: „Vergeet niet dat 80 tot 85% van de investeringen in Nederland worden gedaan door bedrijven. Die investeringen heb je nodig, ook om al die doelen rond klimaat en verduurzaming te kunnen halen.”\n\nHoe typeert u wat er tijdens de Algemene Beschouwingen gebeurde?\n\nThijssen: „Ik zie het vooral als een unieke politieke situatie. Met een coalitie die allang demissionair is en daardoor niet meer als coalitie functioneert. In combinatie met de formatie waarin men de lieve vrede wilde bewaren met de Tweede Kamer. Dit was een unicum.”\n\nVonhof: „Wat ook weer bewijst dat er een keer een kabinet moet komen. Ondernemers hebben behoefte aan duidelijkheid.”\n\nU doet er nu redelijk rustig over, maar u moet zich toch lam geschrokken zijn over wat er in twee dagen tijd voor het bedrijfsleven veranderde?\n\nVonhof: „Ten dele. Die €2 miljard kwam oorspronkelijk van de afschaffing van de dividendbelasting. Toen die niet doorging zou die €2 miljard aan het brede bedrijfsleven teruggegeven worden. Maar gaandeweg zag ik al dat het politiek steeds ingewikkelder, zo niet onmogelijk werd om die €2 miljard op een goede manier te besteden. We hadden de hoop dat we nog een deel konden aanwenden voor het bedrijfsleven. Maar toen kwam er juist nog een miljard aan verzwaring bovenop om de zorgkosten te financieren.”\n\nThijssen: „Ik hoop wel dat iedereen zich realiseert wat we daarmee gedaan hebben. De effectieve druk van de winstbelasting in Nederland is al veel hoger dan het Europese gemiddelde. Van de 27 Europese landen staan we al op plaats 23 qua belastingdruk.”\n\nEr was een tijd dat de VNO-lobby zó effectief was dat u bijna zat mee te sturen.\n\nThijssen: „Dat is een heel romantisch beeld. We zitten in een tijdperk waarin de pendule de andere kant opgaat. We moeten ons nu afvragen: waar stopt dat?”\n\nVonhof: „Ik heb geen economie gestudeerd, maar ik heb wel geleerd dat je een euro maar één keer kunt uitgeven. Als je die euro’s bij ondernemers weghaalt, houdt ’ie die euro niet over om te investeren.”\n\nThijssen: „Ik denk dat er nog wel iets anders meespeelt, namelijk het beeld dat Nederland een belastingparadijs is. Ofwel dat de belastingen heel erg laag zijn voor bedrijven, ofwel dat we een vluchtroute zijn; een doorsluisland.”\n\nDat is toch geen beeld? Het is feitelijk vastgesteld dat Nederland zo’n doorsluisland naar belastingparadijzen is.\n\nThijssen: „Dat is niet meer zo. Eigenlijk zou de minister van Financiën dat uit moeten leggen (schiet in de lach). Er zijn wel veertig maatregelen genomen om de routes dicht te zetten. Geld doorsluizen naar de Maagdeneilanden en Bermuda levert voor een bedrijf of een vermogend persoon geen financieel voordeel meer op.”\n\nBelastingexperts wijzen erop dat Nederland nog altijd een doorsluisland is. Uit de cijfers blijkt dat nog steeds heel veel geld Nederland in- en uitstroomt.\n\nThijssen: „Je doet dat niet meer omdat je er financieel voordeel aan hebt.”\n\nVonhof: „Overigens is het grootste deel van de Nederlandse bedrijven gewoon hier gevestigd en draagt via de Nederlandse fiscus netjes af. Ook die bedrijven worden nu getroffen door dat negatieve sentiment en door de lastenstijging.”\n\nThijssen: „Van die lastenverzwaring uit de Algemene Beschouwingen komt 80% bij het mkb terecht.”\n\nVonhof: „De politiek is kritisch op de grote bedrijven. Over het mkb zijn ze positief. Maar dan bedoelen ze de microbedrijven. Men vergeet de hele grote groep die daartussen zit: het middenbedrijf. Dat zijn familiebedrijven, bedrijven die honderd mensen in dienst hebben... Die zitten klem tussen die twee beelden.”\n\nDe multinationals hebben het verpest voor het mkb?\n\nVonhof: „Nee, helemaal niet.”\n\nOndernemers lezen toch ook in de krant dat Shell en andere multinationals in ons land jarenlang niet of nauwelijks belasting hebben betaald?\n\nVonhof: „Tuurlijk.”\n\nDaar komt dat negatieve sentiment toch uit voort?\n\nVonhof: „Het is inderdaad sentiment. Als het sentiment zodanig keert dat we denken: ’Ach, laat ze maar gaan die grote bedrijven’, dan zou dat heel slecht zijn voor ons mkb.”\n\nU heeft een nieuwe koers vol mooie woorden over het klimaat. Maar wat is de praktijk? Dat de rechter bij Shell moet ingrijpen om het bedrijf aan de klimaatdoelen te houden? Of Tata Steel, die na jarenlange strijd moet toegeven dat het heeft bijgedragen aan een ongezonde leefomgeving?\n\nThijssen: „Het heeft tijd nodig. Als je een nieuwe koers hebt, is het niet van vandaag op morgen realiteit.”\n\nVNO heeft heel voorzichtig gereageerd op Shell-zaak. Was u het stiekem met de rechter eens?\n\nThijssen: „De rechter heeft gesproken, ik vind het niet netjes om daar iets van te vinden. Mijn grootste aarzeling is wel of het klimaatvraagstuk hier nu mee is gediend. Als dit ertoe zou leiden dat Shell bepaalde activiteiten verlaat en Gazprom of Saudi Aramco nemen die over, dan is het klimaat er niks mee opgeschoten. Ik heb een zeer groen hart, maar we moeten wel uitkijken dat we niet dingen doen waardoor het hier in Nederland groener lijkt te worden, maar het in de wereld er niet beter van wordt.”\n\nToch onhandig als bedrijven steeds negatief in het nieuws komen.\n\nThijssen: „Herstel van vertrouwen kost tijd. Tata slaat nu een nieuwe, groene weg in. Je moet niet steeds achteruit kijken en veroordelen wat er is gebeurd. Het is ons menens en we slaan de goede koers in, die koerswijziging is echt.”\n\nTijdens de coronacrisis trok u nog intensief op met het kabinet. Dat lijkt in contrast te staan met dat negatieve sentiment over bedrijven.\n\nThijssen: „Ik denk dat dat wel iets met elkaar te maken heeft. Het beeld is dat het bedrijfsleven met heel veel geld overeind is gehouden, dat die nu wel genoeg gekregen heeft en dat er maar eens wat terug moet komen. Dat is een heel onterecht beeld. Het grootste deel ging naar salarissteun om banen overeind te houden.”\n\nVonhof: „Het gaat vaak over sentiment, beelden. Wij zijn meer van de feiten. Het is een feit dat de lastendruk de afgelopen jaren enorm gestegen is en dat we allang niet meer een belastingparadijs zijn, maar boven het Europees gemiddelde zitten. We hoeven echt niet meer ónder dat Europees gemiddelde te zitten. Maar zou het niet handig zijn als we óp dat gemiddelde gaan zitten?”\n\nBent u bezorgd dat deze teneur doordringt tot de formatie?\n\nVonhof: „Ik hoop dat dat sentiment dan een beetje weg is.”\n\nThijssen: „Ik denk dat de meeste politieke partijen zich dit ook wel realiseren. Zo kijk ik ook naar de Algemene Beschouwingen. Dat moest kennelijk even. Alsof de lucht even uit het ventiel moest.”\n\n’Extra belasting gaat ten koste van investering’\n\n’Het is menens met nieuwe, groene koers’\n\n’Minister van Financiën moet maar uitleggen dat fiscale sluiproutes niet meer werken’","intensity":0,"negativity":0,"cluster_id":55,"similar_texts":"text683"},{"id":"12","publisher":"De Telegraaf","date":"2021-10-22","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/877fad0eef4afd73037af2cfbda4a5b1/web/OPS/cciobjects.json&hash=768b7b8009b0f0d21dd7#/pages/12-13","title":"’Wat is opbrengst wapencontrole?’","text":"’Wat is opbrengst wapencontrole?’\n\nVoorafgaand aan het duel Ajax-Dortmund werden Duitse voetbalfans in Amsterdam gecontroleerd op wapenbezit. \n\nFOTO ANP\n\nVVD wil cijfers ’hooligan-check’ \n\ndoor Daniel van Dam\n\nAmsterdam De VVD in de Amsterdamse gemeenteraad wil feiten en cijfers over de recente wapencontrole van Duitse voetbalsupporters die afgelopen dinsdag in het centrum van de hoofdstad rondliepen. \n\n„Wij denken dat preventief fouilleren een effectief middel kan zijn voor de politie”, zegt fractievoorzitter Marianne Poot. „Kijkend naar de wapenproef die nu loopt, willen we weten wat de opbrengst is van zo’n actie op dinsdag.” Het hele centrum werd dinsdag op last van de burgemeester tot veiligheidsrisicogebied bestempeld. Daardoor kon iedere willekeurige persoon worden gefouilleerd op wapens. \n\nHet besluit was opmerkelijk omdat er al jaren in de Amsterdamse raad wordt gedebatteerd over de wenselijkheid van deze burgemeestersbevoegdheid. Vooral linkse en progressieve partijen vrezen dat de politie zich hierbij schuldig maakt aan etnisch profileren. Daarom werd als compromis de veelbesproken wapenproef uitgerold waarbij burgers ’aselect’ worden gecontroleerd. Dit om etnisch profileren zoveel mogelijk te voorkomen. Hierbij wordt bijvoorbeeld iedere vijfde burger op straat gecontroleerd. Maar bij de wapencontroles van Duitse voetbalfans werd deze methode losgelaten. \n\nHet verschil in aanpak kwam doordat er concrete informatie was dat er gewapende supporters in het centrum liepen die uit waren op rottigheid, zei een woordvoerder die onderstreepte dat ook bij andere recente demonstraties voor deze methode is gekozen. \n\nDe uitleg van de burgemeester schoot JA21 in het verkeerde keelgat. ’Dus bij supporters was er gerichte informatie dat er wapens zijn. Inderdaad een goede reden voor preventief fouilleren’, schrijft fractievoorzitter Annabel Nanninga op Twitter. ’Maar na decennia wapengeweld is die info er niet over groepen en locaties in Amsterdam? Onzin. Hou op met duiken en laffe smoezen, hou controles, red levens!’ \n\n’Hou op met \n\nduiken en \n\nlaffe smoezen’","intensity":0,"negativity":0,"cluster_id":20,"similar_texts":"text640"},{"id":"13","publisher":"De Telegraaf","date":"2021-10-22","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/877fad0eef4afd73037af2cfbda4a5b1/web/OPS/cciobjects.json&hash=c2dcdb83a209c40bcbea#/pages/12-13","title":"10 jaar geëist voor doodsteken Roman","text":"10 jaar geëist voor doodsteken Roman\n\nVerdachte Haru T. vertelt in de rechtszaal dat hij geen andere keuze had dan het mes tonen. \n\nIllustratie Petra Urban\n\nHaru T.: ’Achteraf grootste fout van mijn leven’\n\ndoor Mascha de Jong\n\nAMSTERDAM Roman was op 20 november 2020 dronken, gedroeg zich vervelend, schold ook, zo hield het Openbaar Ministerie voor, maar terwijl hij stond te wankelen op zijn benen, kon hij niet bevroeden dat hij met een messteek in zijn hart doodgestoken zou worden. Dader Haru T. voelde vooral zelfmedelijden.\n\nDe officier van justitie hoorde het verhaal vol zelfbeklag aan, maar bleef hangen op een essentieel punt. Dat mes kwam niet uit de lucht vallen. Dat droeg Haru T. (28) heel vaak bij zich. En dat wisten meerdere mensen in het hostel Dutchies in de Kolenkitbuurt, waar hij al een paar maanden verbleef. „Je grijpt nou eenmaal eerder naar een mes tijdens een ruzie als je er een bij je hebt”, hield de officier voor. Deze eiste tien jaar gevangenisstraf. \n\nDronken\n\nDe Zwollenaar kende zijn hostelgenoot Roman (29) amper. Ze hadden elkaar een keer op de gang gezien, meer niet. Maar toen Haru T. op die bewuste avond samen met een vriendin zat te eten, kwam de dronken Roman haar lastigvallen. Hij zat aan haar ’oortjes’. Volgens Haru T. ook aan haar dij. De verdachte zag maar één oplossing. Hij riep Roman dat die mee naar buiten moest komen. \n\nHaru T. deelde vervolgens klappen uit. Daar kwam opvallend weinig voor terug. Alleen wat gesar met woorden. Roman vroeg Haru T. of hij soms ’de sheriff was’, ’wat het hem allemaal kon schelen’ en toen Roman het mes zag, beet hij T. toe dat ’die een acteur was, die dat nooit zou doen’.\n\nDat hij toch stak, noemde Haru T. achteraf de grootste fout in zijn leven. Net als het bij zich dragen van het mes. In het moment zelf, vond Haru T. dat hij geen andere keuze had dan het mes tonen. „Het was bedoeld om hem bang te maken. Ik wist achteraf niet eens dat ik hem gestoken had. Toen ik de ambulances hoorde, had ik wel een vermoeden.” \n\nHoe Roman doodbloedde op de stoep, zag hij niet. Haru T. sprong op de trein en reed zwart naar Zwolle. Onderweg werd hij eruit gehaald door personeel. Bij de politie hield hij het verhaal op dat er iets verschrikkelijks was gebeurd. Haru T. had iemand neergestoken, nadat hij het mes had afgepakt van diegene. \n\nGetuigen en camerabeelden, die het incident haarscherp vastlegden, vertelden uiteindelijk het echte verhaal. \n\nBorderline\n\nHaru T. is in het Pieter Baan Centrum onderzocht. Hij is gediagnosticeerd met borderline, maar dat had geen effect op het dodelijke incident. Hij is volledig toerekeningsvatbaar. \n\nUitspraak 4 november.\n\nMes kwam niet uit de lucht vallen...","intensity":0,"negativity":0,"cluster_id":22,"similar_texts":"text236"},{"id":"14","publisher":"De Telegraaf","date":"2021-10-22","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/877fad0eef4afd73037af2cfbda4a5b1/web/OPS/cciobjects.json&hash=89bed43243be3699b47d#/pages/22-23","title":"5 vragen Pensioen weer niet omhoog","text":"5 vragen Pensioen weer niet omhoog\n\nHogere pensioenen blijven uit, maar als de rente stijgt is dat wel beter voor de grotere fondsen. Zij lopen hun achterstanden dan sneller in.\n\nFoto ANP/HH\n\nZijn grote fondsen slechter dan kleine?\n\nDe pensioenfondsen staan er een stuk beter voor dan anderhalf jaar geleden. Toch worden de pensioenen van de meeste deelnemers en gepensioneerden weer niet verhoogd. \n\n1 Indexeren kan volgens de huidige regels vanaf een dekkingsgraad van 110%. Het gaat goed op de beurzen, wat is er mis?\n\nOm over lange tijd alle pensioenen te kunnen blijven betalen, moeten pensioenfondsen een buffer aanhouden en rekening houden met de langjarige rente. Er mag gedeeltelijk geïndexeerd worden als er voor iedere €100 die aan pensioen moet worden uitgegeven, €110 in kas zit. \n\n2 Veel kleinere fondsen halen die 110% wel of bijna. Waarom lukt dit de grootste fondsen niet?\n\nHet betekent niet dat ambtenarenfonds ABP – het grootste van allemaal – of een pensioenfonds als Zorg & Welzijn het per se slechter doet. Er is ook een verschil tussen pensioenfondsen die van een bedrijf zijn, en pensioenfondsen die voor een hele sector werken. Bij ondernemingspensioenfondsen is vaak afgesproken dat het moederbedrijf bij tekorten geld bijstort. Die mogelijkheid hebben bedrijfstakfondsen niet. Het maakt ook uit of een pensioenfonds veel jongere of juist oudere (al gepensioneerde) deelnemers heeft.\n\n3 Is het ook geen kwestie van dat het ene fonds gewoon beter belegt dan het andere?\n\nOok de grootste pensioenfondsen maken flinke rendementen. Wat meespeelt is de lage rente. Hoe lager de rente, hoe hoger de uitstaande verplichtingen, nu en in de toekomst. Wie met een rente van 1% later €100 moet uitkeren, moet nu €90,35 in kas hebben. Stijgt die rente naar 2%, dan is €82,05 al genoeg. Pensioenfondsen die het risico op die lage rente hebben afgedekt, waren de afgelopen jaren spekkoper. Fondsen die dat niet of veel later hebben gedaan, voelen de pijn van die extreem lage rentestand van de afgelopen jaren. \n\n4 In het nieuwe pensioenstelsel doen die dekkingsgraden er helemaal niet meer toe, dus waarom wordt die regel niet nu al overboord gegooid?\n\nHet kabinet heeft recent wel toegezegd dat in de overgang naar dat nieuwe stelsel er al bij een dekkingsgraad van 105% verhoogd mag worden, maar pas vanaf 2023. De maandelijkse – actuele – dekkingsgraad ziet er ook bij de grootste pensioenfondsen een stuk beter uit. Bij pensioenfonds PME is die actuele dekkingsgraad 104,6% en bij ABP 105,3%. \n\n5 Dus voor 2022 blijft het helaas pindakaas?\n\nDe druk om de pensioenen volgend jaar te verhogen neemt wel toe, maar voor pensioenen die al dertien jaar niet zijn geïndexeerd, lost dat niet meteen alle problemen op. Wie er op tijd bij is, kan die gemiste indexatie natuurlijk zelf proberen in te halen. \n\nDave Krajenbrink  \n\n\nSommige fondsen kunnen bijstorten","intensity":0,"negativity":0,"cluster_id":9,"similar_texts":"text647"},{"id":"15","publisher":"NRC Handelsblad","date":"2021-10-22","url":"https://www.nrc.nl/nieuws/2021/10/22/western-acteur-baldwin-schiet-per-ongeluk-cameravrouw-dood-op-filmset-a4062761#20211022-79873-102","title":"Acteur Baldwin schiet per ongeluk cameravrouw dood op filmset","text":"De Amerikaanse acteur Alec Baldwin heeft donderdag net buiten Santa Fe per ongeluk een cameravrouw doodgeschoten op de filmset van een nieuwe western waarin hij een hoofdrol speelt. Dat hebben de autoriteiten van de staat New Mexico in de nacht van donderdag op vrijdag bekendgemaakt. De regisseur van de speelfilm raakte gewond. De politie onderzoekt hoe het ongeluk heeft kunnen gebeuren. De 63-jarige acteur gebruikte een vuurwapen als rekwisiet op de set van de film Rust. Het is onduidelijk of er per ongeluk kogels in het rekwisiet zijn geplaatst of dat er iets in de loop zat wat de twee crewleden trof. Volgens de Amerikaanse entertainmentsite TMZ hadden er losse flodders in het vuurwapen moeten zitten. Cameravrouw Halyna Hutchins (42) overleed in het ziekenhuis. (NRC)\n\nNieuwsbrief\n\nNRC Film\n\nDe beste filmstukken, interviews en recensies van de nieuwste films\n\nInschrijven\n\nEen versie van\n\ndit artikel\n\nverscheen ook in\n\nNRC Handelsblad\n\nvan 22 oktober 2021","intensity":0,"negativity":2,"cluster_id":39,"similar_texts":"text430"},{"id":"16","publisher":"Algemeen Dagblad","date":"2021-10-23","url":"https://krant.ad.nl/titles/algemeendagblad/7908/publications/26773/articles/1469163/58/1","title":"Ajax wil doorknallen, PSV oogt wankel","text":"### Twee Nederlandse topclubs tegen elkaar, maar het gevoel in Amsterdam is op dit moment compleet anders dan in Eindhoven\n\nZe stonden erbij en ze keken ernaar, de spelers van PSV. De termen 'pech' en 'ongelukkig' vielen alweer na de 1-2 nederlaag donderdag tegen AS Monaco. Maar beter had iemand van een 'patroon' gerept.  \n  \nWant dát was vooral aan de orde in het Philips Stadion. PSV - Monaco leek in veel op PSV - Olympiakos vorig seizoen. Met ook toen een fatale tegengoal in de slotfase na een voorzet in de doelmond. Of op pak 'm beet Ajax-thuis dit voorjaar. Met kansen zat voor PSV, maar de 1-1 van Dusan Tadic in blessuretijd.  \n  \nNu zijn er deels andere spelers, maar hetzelfde probleem: PSV herkent nog steeds te weinig hoe je een (top)wedstrijd 'doodmaakt'. Zowel aanvallend als verdedigend. En dan wacht morgen dus de competitiekraker in de Johan Cruijff Arena.   \n  \nDaar kan ook tegenstander Ajax wijzen op voorzichtig opdoemende parallellen met de recente historie. Maar dan in positieve zin. De Champions League-campagne van 2018-2019 bijvoorbeeld. Wie nu Borussia Dortmund wegspeelt en met 4-0 klopt, kan ook thuis met 4-0 van PSV winnen. En ja, het hoort bij voetbal dat júist de underdog in deze situatie ineens verrassend uit de hoek komt. Maar waar haalt een aangeslagen en kwetsbaar PSV nu de wapens vandaan om toe te slaan in de Arena? In het hol van de leeuw?  \n  \nBij Ajax kwam Erik ten Hag gisteren op weg naar de kraker nog even terug op een andere 4-0. Die van begin dit seizoen om de Johan Cruijff Schaal. ,,Zondag is het payback time voor die nederlaag van ons tegen PSV'', was Ten Hag heel duidelijk. ,,Want wij houden nou eenmaal niet van verliezen.''\n\nSlimheid\n\nCollega Roger Schmidt hoopt op zijn beurt op de slimheid, de snedige counters en het goede verdedigen van die dag en uit de hele maand augustus. Maar sinds de 0-0 tegen Benfica in de voorronden van de Champions League (24 augustus) speelde PSV tien duels en in negen daarvan scoorden tegenstanders steeds ten minste één keer.  \n  \n,,Ik houd me eraan vast dat we zelf de kansen in elk geval blijven creëren'', zegt aanvoerder Marco van Ginkel. ,,Ik zou graag willen dat ze er wél ingaan. Maar ik ben er ook van overtuigd: de doelpunten gaan straks weer makkelijker vallen.''  \n  \nTegen Monaco scoorde Cody Gakpo als enige. Maar uitgerekend hij ontbreekt morgen. Hij ligt er meerdere weken uit en PSV zal geen risico nemen met zijn beste speler voor de langere termijn. Wie er ook niet bij is in de Arena is Noni Madueke. Hij ligt eruit met zijn derde hamstringblessure in acht maanden. Over een patroon gesproken: net zo explosief als Arjen Robben, dit talent van 19 jaar. Maar fysiek ogenschijnlijk even kwetsbaar.  \n  \nEran Zahavi, die brengt iets mee waar ze bij Ajax wel beducht voor moeten zijn. In het kalenderjaar 2021 staat de Israëliër op drie goals namens PSV tegen Ajax. Vrije trappen rond het strafschopgebied kunnen bij hem altijd prijs zijn. Ook morgen. Net als dat PSV dit seizoen weer vaker scoort uit corners en in drie van de laatste vier officiële duels met Ajax niet verloor.  \n  \nMaar op voorhand is duidelijk: deze Ajax - PSV valt gunstig op de kalender voor de koploper. Twee dagen meer rust in de aanloop. Ten Hag die op tal van posities kan kiezen voor de beste optie in zijn strijdplan. Berghuis weer als '10' tussen de linies? Dat lijkt ook morgen logisch. Maar: Davy Klaassen blonk vorig seizoen juist tegen PSV uit voor de beker, toen in combinatie met spits Sébastien Haller.  \n  \nAjax kan met volle bak druk beginnen en proberen snel te scoren. Maar lukt dat niet, dan kan de turbo ook nog worden aangezet in het laatste halfuur. Feyenoord scoorde vorige maand na twee dagen méér rust nog drie keer na de 70ste minuut tegen PSV, waar de tank leeg was na de tweede slijtageslag in drie dagen. Want in die week waren de mannen van Schmidt op donderdagavond al diep gegaan in de Europa League. En toen was er thuis tegen Real Sociedad nog de voldoening van een punt (1-1).","intensity":0,"negativity":1,"cluster_id":28,"similar_texts":"text289"},{"id":"17","publisher":"Trouw","date":"2021-10-23","url":"https://krant.trouw.nl/titles/trouw/8321/publications/1388/articles/1469168/6/3","title":"Alec Baldwin 'in shock' om dood Halyna Hutchins na pistoolschot op filmset","text":"De Amerikaanse acteur Alec Baldwin heeft donderdag een dodelijk schot gelost met een vuurwapen op de filmset waar de western Rust werd opgenomen.  \n  \nHet hoorden losse flodders te zijn. Maar toen Alec Baldwin een rekwisiet op de filmset afschoot, kwam cameraregisseur Halyna Hutchins (42) om het leven en raakte regisseur Joel Souza (48) gewond. Het wapen waarmee Baldwin schoot, zou naast losse flodders een echte kogel hebben bevat. Filmwebsite IndieWire kreeg een mail in handen van de leverancier van het vuurwapen, IATSE Local 44, waaruit dat zou blijken. Baldwin zelf zegt 'in shock' en 'verdrietig' te zijn om de dood van Hutchins. \"Er zijn geen woorden voor\", zo schrijft hij op Twitter. \"Een vrouw, moeder en onwijs gewaardeerde collega van ons. Ik heb contact met haar man en ik bied hem en zijn familie al mijn steun aan. Ik vind het hartverscheurend voor haar man, hun zoon en iedereen die Halyna kende en van haar hield.\"  \n  \nDe politie van Santa Fe, New Mexico, doet onderzoek en heeft gesproken met de 63-jarige Baldwin, die naast acteur ook coproducent van de film is. Baldwin zegt volledig mee te werken aan het onderzoek dat de politie heeft ingesteld. Er is geen aanklacht tegen hem ingediend. De opnames van de film liggen voorlopig stil.  \n  \nCollega's van Hutchins plaatsten steunbetuigingen aan haar familie op sociale media toen het nieuws naar buiten kwam. \"Niemand zou ooit gedood moeten worden door een vuurwapen op een filmset\", zei Shannon Lee, dochter van Bruce Lee. Zij verloor haar broer Brandon door een vergelijkbaar ongeluk. Brandon Lee werd in 1993 doodgeschoten op een van de laatste opnamedagen van zijn doorbraakfilm The Crow.","intensity":0,"negativity":1,"cluster_id":39,"similar_texts":"text85"},{"id":"18","publisher":"De Volkskrant","date":"2021-10-22","url":"https://krant.volkskrant.nl/titles/volkskrant/7929/publications/1392/articles/1468494/20/4","title":"Amerikaans Greyhound in handen van Flixbus","text":"FlixMobility, het moederbedrijf van het Duitse FlixBus, koopt de bekende Amerikaanse busmaatschappij Greyhound Lines. Met de overname kan FlixMobility voor bijna 150 miljoen euro zijn goedkope busdiensten in de Verenigde Staten flink uitbreiden. De Britse vervoerder FirstGroup was al twee jaar bezig met de verkoop van Greyhound (met 1.300 bussen en 1.750 bestemmingen) wegens de toegenomen concurrentie van de goedkope luchtvaart.","intensity":0,"negativity":0,"cluster_id":56,"similar_texts":"text96"},{"id":"19","publisher":"De Volkskrant","date":"2021-10-22","url":"https://krant.volkskrant.nl/titles/volkskrant/7929/publications/1392/articles/1468494/23/2","title":"AZ blijft na 1-0-zege koploper in groep","text":"AZ heeft in groep D van de Conference League zijn tweede zege geboekt. Cluj werd in Roemenië met 1-0 verslagen. Nadat Clasie al de paal had geraakt en Pavlidis een goede kans niet benut had, kopte Karlsson een afgemeten voorzet van Sugawara binnen. AZ heerste op alle fronten en was alleen af te stoppen met hard spel. Burca en Culio ontsnapten aan rood na smerige tackles. AZ domineerde na rust niet meer en Cluj was in het eerste kwartier enkele keren gevaarlijk. Keeper Vindahl hoefde echter geen reddingen te verrichten.","intensity":0,"negativity":0,"cluster_id":25,"similar_texts":"text631"},{"id":"20","publisher":"Algemeen Dagblad","date":"2021-10-22","url":"https://krant.ad.nl/titles/algemeendagblad/7908/publications/26754/articles/1468496/37/1","title":"AZ zet met kleine overwinning grote stap in Roemenië","text":"AZ heeft een grote stap kunnen zetten naar overwintering in de Conference League door een nipte zege op de Roemeense landskampioen Cluj (0-1). Met een goed resultaat tegen datzelfde Cluj zou AZ die overwintering over twee weken in eigen huis al veilig kunnen stellen.  \n  \nNik Kok  \n  \nRotterdam/Cluj  \n  \nIn Roemenië kwam AZ, dat de laatste tijd weer zo soepel draait, nauwelijks in de problemen. Al had de ploeg in de slotfase nog wel enige moeite om de zege veilig te stellen.  \n  \nFris aanvallend begin AZ aan het duel in Roemenië waar de uitblinker van de laatste weken Jordy Clasie al na een kwartier knap op de paal schoot. Daarna kreeg spits Vangelis Pavlidis traditiegetrouw een grote kans. Tegen FC Utrecht verzilverde de Griekse spits afgelopen zondag die kans nog, maar tegen Cluj miste hij weer eens.  \n  \nMaar dat was aanvankelijk geen probleem voor het soepel spelende AZ dat direct daarna toch op voorsprong door Jesper Karlsson. De Zweed kopte raak na een fraaie voorzet van Yukinari Sugawara. Al in de beginfase van de wedstrijd werd duidelijk dat dat de Roemeense landskampioen de bal aan AZ liet. Cluj, dat het seizoen begon in de voorronde van de Champions League en zich acht wedstrijden later terugvond in de Conference League, bleek voetballend de mindere.\n\nHeerlijk voetballen\n\nEn dat was heerlijk voetballen voor het team van trainer Pascal Jansen, dat toch al in een fijne fase van het seizoen zit met vier opeenvolgende overwinningen. Een reeks die begon met een ruime overwinning op Go Ahead Eagles. Die winstpartijen maken de beroerde seizoensstart van de Alkmaarders weer wat goed, al is er over het algemeen nog veel te repareren om weer te verkeren op de plaatsen die de club voor het seizoen nog ambieerde.  \n  \nMaar naast het veiligstellen van de drie punten moest AZ zich gisteravond ook zorgen maken of alle spelers wel ongeschonden de eindstreep zouden halen. Dat lukte dan weer net niet. AZ-trainer Pascal Jansen had zijn spelers al gewaarschuwd van tevoren en inderdaad, de Roemeense tackles waren zo nu en dan nogal hard en nietsontziend.  \n  \nAl in de eerste helft kreeg Pavlidis een rake tackle van Andrei Burca te verwerken op zijn enkels. En vlak voor rust ging aanvoerder Owen Wijndal gestrekt na een aanslag van de Argentijnse verdediger Emmanuel Culio. Dani de Wit werd geveld met een welgemikte ellenboog op de neus wat veel bloed tot gevolg had. De laatste tijd veel scorende aanvallende middenvelder moest zich er zelfs door laten vervangen. Scheidsrechter Ozhkaya strooide daarop met gele kaarten maar had bij twee van die drie overtredingen ook de rode kaart kunnen trekken.  \n  \nHet beenharde spel van Roemenen zorgde ervoor dat uitblinker Jesper Karlsson zijn onbekommerde spel vol frivoliteiten in de tweede helft maar achter wegen liet en het zorgde er ook voor dat AZ de wedstrijd onbedoeld een poos uit handen moest geven.  \n  \nNa rust bleek Cluj namelijk toch nog een poging tot goed aanvallen te kunnen doen. Het leidde tot kleine kansen en Cluj raakte ook nog de lat. Met Jelle Duin voor De Wit en met Aslak Witry voor Wijndal moest AZ de overwinning uiteindelijk over de streep zien te trekken. En dat lukte.","intensity":0,"negativity":0,"cluster_id":25,"similar_texts":"text260"},{"id":"21","publisher":"Trouw","date":"2021-10-23","url":"https://krant.trouw.nl/titles/trouw/8321/publications/1388/articles/1469168/19/1","title":"Beleggers zien brood in stekkerbusfabrikant","text":"Bij busfabrikant Ebusco kan dit weekend een feestje worden gevierd. Gisteren ging het bedrijf uit Deurne naar de beurs en dat liep goed af. Het aandeel was rond lunchtijd al met 5 procent in waarde gestegen en zakte einde van de beursdag weliswaar terug naar 0,87 procent. Maar de bouwer van elektrische bussen haalt met de beursgang zeker 300 miljoen euro binnen. En dat voor een bedrijf dat in de eerste helft van dit jaar slechts 5 miljoen omzet boekte.  \n  \nEbusco is in omvang een vrij overzichtelijk bedrijf. In zeven Europese landen heeft het nu welgeteld 346 elektrische bussen rondrijden. In zijn fabriek in Deurne kan het per jaar zo'n 250 nieuwe bussen maken en daarvoor heeft het genoeg aan ongeveer 50 mensen. Nog eens 63 werken er aan het ontwikkelen van nieuwe bussen. Alles bij elkaar heeft Ebusco nu 216 mensen in dienst. Nog niet echt indrukwekkend.  \n  \nMaar de vooruitzichten die Ebusco beleggers voorspiegelt, zijn buitengewoon rooskleurig. De markt voor elektrische bussen groeit, nu diesels overal ter wereld uitgebannen worden. Het bedrijf denkt technologisch voorop te lopen, onder meer met geraamtes die betrekkelijk licht in gewicht zijn dankzij uit de luchtvaart afkomstige technieken.  \n  \nDe beursgang moet groei mogelijk maken. Volgend jaar al wil Ebusco naar een productie van 500 bussen, op middellange termijn moeten er jaarlijks 3000 uit de fabriek rollen, deels in China. De omzet moet dan op ongeveer 1,5 miljard euro per jaar uitkomen. Dat beleggers daar wel brood in zien, heeft ook te maken met de winstmarge die Ebusco tegen die tijd denkt te kunnen halen: maar liefst 35 procent, al moeten daar dan nog wel belastingen, rentes en afschrijvingen vanaf.  \n  \nDat Ebusco juist in het halfjaar voor de beursgang met zijn omzet op een dieptepunt zit, deert beleggers weinig. Veel openbaarvervoerbedrijven hadden last van de lockdowns tijdens de coronapandemie. In die onzekere omstandigheden stelden ze orders voor nieuwe bussen uit.  \n  \nIn 2020 viel dat nog niet zo op in de Ebusco-cijfers: orders uit eerdere jaren hielden de omzet op peil. Toen kwam die over het hele jaar uit op 100 miljoen euro - na een nogal aarzelend begin. Maar in het eerste halfjaar van 2021 viel die omzet terug naar niet meer dan 5 miljoen euro. Ook de hindernissen in de wereldwijde aanvoer van onderdelen speelden het bedrijf parten.  \n  \nEbusco en kennelijk ook veel beleggers rekenen erop dat die omzet zich de komende jaren herstelt. Het orderboek is weer goed gevuld.","intensity":0,"negativity":0,"cluster_id":40,"similar_texts":"text98"},{"id":"22","publisher":"De Telegraaf","date":"2021-10-23","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/54d54f677af03d837ac6b47a6755d704/web/OPS/cciobjects.json&hash=abd5837e33480cd82134#/pages/54-55","title":"Ben Saddik: ’Een depressie wens je niemand toe’","text":"Ben Saddik: ’Een depressie wens je niemand toe’\n\nEen titel zou alles betekenen voor Jamal Ben Saddik. „Kampioen worden is een jongensdroom.”\n\nFOTO Rias Immink\n\n❮❯\n\nBelg legde hobbelige weg af richting herkansing tegen Rico\n\ndoor Lars van Soest\n\nOOSTZAAN Jamal Ben Saddik wil niets liever dan Rico Verhoeven onttronen als GLORY-kampioen in het zwaargewicht. De Marokkaanse Belg legde een meer dan hobbelige weg af richting het titelgevecht van vandaag in de Gelredome. „Gelukkig heb ik alles een plekje kunnen geven.”\n\nBen Saddik (31) staat zuchtend op. Bijna 20 minuten lang heeft hij op een lage bank in de hoek van de rommelige kantine van Mike’s Gym op zijn praatstoel gezeten. Tussen de tientallen opgestapelde en half opengeslagen dozen met onder meer sportkleding viel de Beer van Borgerhout even niet op. Ook wel eens lekker. Normaal gesproken is hij als reus van 2,05 meter overal waar hij komt een verschijning.\n\nEerder op de ochtend stond Ben Saddik al in de ring voor een training en daarna draafde hij ook op voor enkele korte televisie-interviews, waarin telkens dezelfde vragen over zijn tegenstander werden gesteld. Nu wil Ben Saddik even rusten. Vanmiddag wacht immers wéér een training. Helaas voor hem, zit het er nog niet op. Er wordt een documentaire over hem gemaakt. Er wacht hem nog één laatste interview. „Dit is de laatste keer dat ik zo’n film over mezelf laat maken”, zegt Ben Saddik geïrriteerd. Waarschijnlijk trekt hij wel weer bij. Hij heeft voor hetere vuren gestaan…\n\nBen Saddik heeft een ronduit tumultueuze periode achter de rug. In januari van dit jaar loopt hij een zware rugblessure op, waardoor hij moet afzeggen voor een partij tegen Verhoeven. Bovendien moet hij onder het mes. De losgeschoten tussenwervel zorgt voor een beknelde en langzaam afstervende zenuw. Een ingreep is noodzakelijk, anders zou hij zijn eventuele kinderen later misschien niet eens kunnen optillen. „Toen dacht ik dat het ergste wel had gehad, niet wetende wat er nog zou komen…”\n\nBegin maart belandt Ben Saddik in de cel, omdat zijn naam voorbijkomt in een onderzoek van de Belgische politie naar Sky, een cryptodienst die al sinds 2016 een sponsor van de kickbokser is. Ben Saddik zou versleutelde telefoons hebben verkocht. Half april wordt hij weer vrijgelaten. Momenteel loopt het onderzoek nog. Inhoudelijk kan Ben Saddik daarom niet op de zaak ingaan. „Het was niet makkelijk”, stelt hij over zijn periode in het huis van bewaring. „In mijn cel kon ik wat oefeningen doen, maar het was niet te vergelijken met de drie à vier trainingen die ik normaliter per dag uitvoer.”\n\nOndertussen krijgt Ben Saddik te horen dat voor de derde keer schildklierkanker bij hem is geconstateerd. In mei wordt hij geopereerd, met succes, maar dan loopt de onverschrokken vechter plots tegen een muur op. Hij trekt het gewoon niet meer. Hij sluit zich depressief op in zijn huis. „Ik was mezelf niet. Had zelfs geen energie om naar de koelkast te lopen, laat staan om te trainen. Wekenlang heb ik gehuild en niemand gesproken. Ik had ook niet meer door welke dag het was. Alles was grijs en donker voor mijn gevoel.”\n\nErgens eind juli klautert Ben Saddik uit het dal, vooral dankzij gesprekken met mijn naasten. „Een depressie wens je niemand toe”, zo weet hij inmiddels.\n\nMet gevoel voor understatement zou je kunnen stellen dat de voorbereiding van Ben Saddik op zijn partij tegen Verhoeven niet geheel vlekkeloos is verlopen. Zelf weigert hij echter op deze manier naar de situatie te kijken. „Ik heb alles achter mij gelaten en ben als persoon sterker geworden. Of ik in de ring sterker ben dan ooit, weet ik niet. Wat ik wel weet, is dat ik weer plezier in mijn sport heb.”\n\nBen Saddik is vastberaden om in Arnhem wraak te nemen voor zijn nederlaag in 2017 tegen Verhoeven. „Het was mijn eerste wereldtitelpartij. Er kwam veel meer bij kijken dan enkel en alleen vechten. Dat was nieuw voor mij. Ik was in het begin van de partij ook te enthousiast, dat heeft me de das om gedaan. Nu ben ik volwassener.”\n\nWat een titel voor Ben Saddik zou betekenen? „Alles. Kampioen worden is een jongensdroom. Daar werk ik al jaren naartoe. Door alle tegenslagen komen er dan zeker en vast extra emoties los.”\n\n’Ik had zelfs geen energie meer om naar de koelkast te lopen’","intensity":0,"negativity":1,"cluster_id":33,"similar_texts":"text341"},{"id":"23","publisher":"Trouw","date":"2021-10-22","url":"https://krant.trouw.nl/titles/trouw/8321/publications/1387/articles/1468495/12/6","title":"Berlusconi vrijgesproken van omkopen getuige","text":"### Italië\n\nDe Italiaanse ex-premier Silvio Berlusconi is vrijgesproken van het omkopen van een getuige in een rechtszaak. De 85-jarige politicus was ervan beschuldigd dat hij een pianist had omgekocht om te liegen in een proces waarin Berlusconi werd vervolgd voor het betalen voor seks aan een 17-jarige nachtclubdanseres. Berlusconi werd in die zaak uiteindelijk vrijgesproken. De ex-premier wordt nog berecht voor twee gevallen van vermeende omkoping door rechtbanken in Rome en Milaan.","intensity":0,"negativity":1,"cluster_id":15,"similar_texts":"text549"},{"id":"24","publisher":"De Telegraaf","date":"2021-10-22","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/877fad0eef4afd73037af2cfbda4a5b1/web/OPS/cciobjects.json&hash=89115da000bee947bf81#/pages/14-15","title":"Berlusconi vrijgesproken van omkoping getuigen","text":"Berlusconi vrijgesproken van omkoping getuigen\n\nIn zaak rond zangeres Ruby\n\nROME De Italiaanse ex-premier Silvio Berlusconi is gisteravond vrijgesproken van omkoping van getuigen bij het proces tegen de Marokkaanse nachtclubzangeres Karima El Mahroug, alias Ruby de hartendief.\n\nBerlusconi was ervan beschuldigd dat hij een pianist, die aanwezig was tijdens de roemruchte bunga bunga feesten, door Berlusconi “elegante diners genoemd”, in drie jaar tijd in totaal 170 duizend euro zou hebben overgemaakt om valse verklaringen over die avonden af te leggen. Maar volgens de rechter zijn er geen enkele bewijzen hiervan. Ook de pianist, Danilo Mariani, is vrijgesproken. Het openbaar ministerie had voor zowel voor Berlusconi als voor Mariani vier jaar gevangenisstraf gevraagd.\n\nHet proces werd continu uitgesteld omdat de 85-jarige Berlusconi zei dat hij gezondheidsproblemen had. De advocaten van de meermalige ex-premier zijn zeer tevreden met de vrijspraak.","intensity":0,"negativity":0,"cluster_id":15,"similar_texts":"text211"},{"id":"25","publisher":"De Telegraaf","date":"2021-10-22","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/877fad0eef4afd73037af2cfbda4a5b1/web/OPS/cciobjects.json&hash=fc37258443a6a6c57042#/pages/4-5","title":"Bernard Haitink (92) in Londen overleden","text":"Bernard Haitink (92) in Londen overleden\n\nTopdirigent thuis gestorven \n\nLONDEN Voormalig topdirigent Bernard Haitink is donderdag op 92-jarige leeftijd overleden. Volgens zijn management is Haitink vreedzaam gestorven, thuis in Londen, omringd door zijn vrouw en familie.\n\nDe dirigentenloopbaan van Haitink begon in de jaren vijftig met de dirigentencursus van de Nederlandse Radio Unie, waarna hij al snel chef-dirigent werd van het Radio Filharmonisch Orkest. Met het Concertgebouworkest in zijn geboorteplaats Amsterdam heeft Haitink een lange band. Hij was er chef-dirigent van 1961 tot en met 1988. In 1999 kreeg hij van het orkest de titel van eredirigent. Ook leidde hij diverse buitenlandse gezelschappen, als chef of gast.\n\nIn 2019 dirigeerde hij in het Zwitserse Luzern zijn laatste concert.","intensity":0,"negativity":0,"cluster_id":37,"similar_texts":"text55"},{"id":"26","publisher":"De Telegraaf","date":"2021-10-23","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/54d54f677af03d837ac6b47a6755d704/web/OPS/cciobjects.json&hash=9f4c471fe69a66be0f77#/pages/16-17","title":"Biden in bres voor Taiwan","text":"Biden in bres voor Taiwan\n\nTaiwanese reservisten, met Amerikaanse geweren, tijdens een militaire oefening.\n\nFoto AFP\n\nPresident belooft dat Amerika eiland tegen China verdedigt\n\nVan onze redactie buitenland\n\nWASHINGTON De Amerikaanse president Joe Biden heeft beloofd dat de Verenigde Staten Taiwan zullen verdedigen tegen Chinese agressie. Bidens toezegging heeft geleid tot wrevel in China. „Stuur geen verkeerde signalen”, klonk het uit Peking.\n\nBiden deed zijn uitspraken donderdagavond tijdens een interview met burgers op nieuwszender CNN. Toen de president werd gevraagd of de VS Taiwan zou beschermen als China zou aanvallen, antwoordde hij: „Ja, we hebben beloofd om dat te doen.”\n\nHij voegde eraan toe dat „niemand zich zorgen hoeft te maken of we daar wel sterk genoeg voor zijn”, want: „China, Rusland en de rest van de wereld weten dat we de grootste krijgsmacht hebben in de geschiedenis van de wereld.” Biden benadrukte wel dat hij „geen nieuwe Koude Oorlog met China” wil.\n\nZelfverdediging\n\nHet Witte Huis zei later op de avond dat Bidens uitspraken geen wijziging van het Amerikaanse beleid vis à vis Taiwan zijn. De VS erkent Taiwan weliswaar niet als soeverein land, maar onderhoudt de facto wel een diplomatieke relatie met de eilandstaat, die door China wordt gezien als een afvallige provincie. \n\nEen woordvoerder van Biden wees erop dat de Amerikaanse relatie met Taiwan geregeld is in de Taiwan Relations Act. Deze wet schrijft onder meer voor dat de VS Taiwan moet helpen bij zelfverdediging, bijvoorbeeld door middel van wapenleveranties. Er staat echter niet expliciet in vermeld dat Amerika Taiwan te hulp moet schieten bij een eventuele Chinese invasie.\n\nTaiwan was verheugd door de toezegging van Biden. President Tsai Ing-wen bedankte haar Amerikaanse ambtsgenoot voor diens ’rotsvaste’ steun. „Taiwan zal zijn ferme toewijding tonen om zichzelf te verdedigen”, liet ze via haar woordvoerder weten.\n\nPeking daarentegen kwam gisteren met een felle reactie op de uitspraken van Biden. Het Chinese ministerie van Buitenlandse Zaken waarschuwde Washington dat de Verenigde Staten zich aan het Eén-Chinaprincipe moeten houden: „Stuur geen verkeerde signalen naar de separatistische krachten die Taiwan onafhankelijk willen houden en beschadig de Chinees-Amerikaanse relatie, en vrede en stabiliteit in de Straat van Taiwan niet.”","intensity":0,"negativity":0,"cluster_id":29,"similar_texts":"text196"},{"id":"27","publisher":"Algemeen Dagblad","date":"2021-10-23","url":"https://krant.ad.nl/titles/algemeendagblad/7908/publications/26773/articles/1469163/6/1","title":"Bloeiende Leidse penisplant trekt volop bekijks","text":"a De bloeiende penisplant in de Hortus Botanicus in Leiden trekt nogal wat bekijks. Volgens plantenkenners van de Hortus is het pas de derde keer dat de amorphophallus decus-silvae in Europa in bloei komt. De plant groeit in het wild alleen op Java. Half september werd duidelijk dat de penisplant zich in volle glorie zou laten zien. De plant bloeit namelijk in twee fasen. De eerste fase is de vrouwelijke bloeiwijze. De plant warmt dan op en verspreidt de lucht van rottend vlees. Dat trekt insecten aan, die in de mannelijke fase van de bloei bedekt raken met stuifmeel. De plant bloeit met een lange stengel, met een fallusachtig deel van een halve meter. Met name dit deel stinkt enorm.","intensity":0,"negativity":0,"cluster_id":10,"similar_texts":"text591"},{"id":"28","publisher":"De Telegraaf","date":"2021-10-22","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/877fad0eef4afd73037af2cfbda4a5b1/web/OPS/cciobjects.json&hash=05c1a54b98435e487987#/pages/32","title":"Bondscoach Parsons duikt eindelijk op bij Oranje","text":"Bondscoach Parsons duikt eindelijk op bij Oranje\n\nMark Parsons is terecht... \n\nAMSTERDAM Mark Parsons heeft zich donderdag eindelijk bij de voetbalsters van Oranje gevoegd. De Engelse bondscoach had vertraging wegens een aangepast vluchtschema en problemen met zijn reisdocumenten. „We hebben hem gevonden”, valt te lezen op het Twitterkanaal van de Leeuwinnen, die zelf sinds woensdag op Cyprus verblijven.\n\n„De afgelopen dagen waren heel frustrerend en teleurstellend. Alles wat mis kon gaan, ging mis”, vertelt Parsons tegenover de NOS. Dat assistent Jessica Torny de trainingen tijdelijk overnam, stemt hem tevreden. „Het is mooi om te zien hoeveel mensen zijn opgestaan en hun leiderschap hebben getoond.”\n\n’Waar is Parsons?’, luidde de vraag in de afgelopen dagen. Dat de bondscoach maandag zou ontbreken op het trainingsveld in Zeist was ingecalculeerd. Op zondagavond speelde de Brit met zijn ploeg Portland Thorns immers nog een belangrijk competitieduel. Inmiddels is de Oranje-selectie echter al lang en breed gearriveerd op Cyprus, waar vandaag (aanvang 20.45 uur) een WK-kwalificatieduel wacht. \n\nDe KNVB meldde eerder op donderdag dat de reisdocumenten van de bondscoach waren zoekgeraakt en dat daardoor nog meer vertraging zou ontstaan. Aanvankelijk zou Parsons zich dinsdag melden in Zeist, maar dat lukte al niet, omdat hij zijn vlucht had gemist, zo werd verteld.\n\n„Het is Mark uiteindelijk niet gelukt om op tijd uit de VS te vertrekken en met het team mee af te reizen richting Cyprus”, luidde de verklaring van de KNVB. „Omdat het vluchtschema van Mark werd aangepast, heeft hij zijn reisdocumenten op moeten laten sturen. Die zijn zoekgeraakt en niet op tijd aangekomen. Mark vliegt nu via Londen naar Cyprus, waar we hem later vandaag verwachten.” Dat is inmiddels dus het geval.","intensity":0,"negativity":0,"cluster_id":49,"similar_texts":"text71"},{"id":"29","publisher":"De Volkskrant","date":"2021-10-22","url":"https://krant.volkskrant.nl/titles/volkskrant/7929/publications/1392/articles/1468494/2/4","title":"Buien","text":"Vandaag trekken talrijke buien over het land, maar vanmiddag wordt het vanuit het noorden droger. Het wordt 11 graden.  \n  \nMorgen droog met een mix van wolken en zon. Het wordt 12 graden. pagina V21","intensity":0,"negativity":0,"cluster_id":11,"similar_texts":"text202"},{"id":"30","publisher":"De Telegraaf","date":"2021-10-22","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/877fad0eef4afd73037af2cfbda4a5b1/web/OPS/cciobjects.json&hash=0d06b92512de1597c2d1#/pages/2-3","title":"Capriolen om zelf uit Marokko te komen","text":"Capriolen om zelf uit Marokko te komen\n\nOp Schiphol werd niet meer gevlogen vanuit Marokko, dus reist de familie Van der Meer naar Parijs en pakt daar een huurauto. \n\nLate belofte: toch commerciële vluchten \n\ndoor Koen Nederhof\n\nAMSTERDAM Nederlanders in Marokko doen hun best zelf weg te komen uit het land. Voor Loes van der Meer en haar gezin is dat inmiddels geregeld: zij vertrekken vrijdag uit het Noord-Afrikaanse land, dat deze week plots Nederlandse vluchten in de ban deed. \n\n„We waren woensdagavond uit eten, maar zaten alleen maar op onze telefoons om tickets te boeken. Dat personeel moet ook gedacht hebben: wat zijn dat voor ouders? Maar we wilden snel boeken, want je weet niet of Marokko andere landen ook gaat uitsluiten”, vertelt ze vanuit Marrakesh. Zij is een van de duizenden Nederlanders die in het land zitten en die plots moeten afwachten of ze thuis kunnen komen. \n\nReden voor het draconische Marokkaanse besluit om voor onbepaalde tijd geen vluchten meer van en naar ons land toe te staan, zou een nieuwe variant op de deltavariant van het coronavirus zijn, zo melden internationale media. De zogenoemde AY.4.2-variant, die ook wel de deltaplus wordt genoemd, is mogelijk iets besmettelijker.\n\nDonderdagavond laat kwam goed nieuws voor veel gestrande reizigers in Marokko. Het ministerie van Buitenlandse Zaken maakte bekend dat het land na een gesprek tussen de ambassadeur en de autoriteiten in Marokko toch commerciële vluchten toe zal staan om mensen naar huis te brengen. Hoeveel en wanneer is nog niet bekend. \n\nDe vraag is ook hoeveel mensen er inmiddels een andere oplossing hebben gevonden. Reizigers op vakantie of familiebezoek werd eerder aangeraden om een alternatieve route te zoeken. Dat zorgde voor enige paniek, volgeboekte vluchten naar Brussel en andere noodgrepen. Ook Van der Meer merkte dat Brussel geen optie was. „Dat was volgeboekt, dus vertrekken we vrijdagochtend naar Parijs. Vanaf daar zitten ook de treinen en de Thalys vol, dus we vervolgen onze weg dan met een huurauto. Die kunnen we op Schiphol terugbrengen”, vertelt ze.\n\nMet name voor de kinderen van het stel is dat een lange reis. Het gezin rekende op vier uurtjes vliegen, nu zijn ze van ’s ochtends vroeg tot tien uur ’s avonds op weg. „Ach, er zijn ergere dingen. Als we maar heelhuids thuiskomen”, lacht ze terwijl ze gaat genieten van een laatste dagje in de Marokkaanse zon.","intensity":1,"negativity":0,"cluster_id":18,"similar_texts":"text687"},{"id":"31","publisher":"De Telegraaf","date":"2021-10-22","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/877fad0eef4afd73037af2cfbda4a5b1/web/OPS/cciobjects.json&hash=e6c2b66ea37b9273646a#/pages/22-23","title":"Corendon maakt weer kleine winst","text":"Corendon maakt weer kleine winst\n\nVolgens ceo Steven van der Heijden heeft Corendon weer wat ’vet op de botten’\n\nFoto Annemiek Mommers\n\nReisorganisatie overleeft coronacrisis dankzij steun en goede zomer\n\nReisorganisatie Corendon maakt winst over het afgelopen jaar. Dat is inclusief de ontvangen NOW-subsidie. Dat zegt topman Steven van der Heijden in gesprek met De Telegraaf. Dit is een combinatie van een aantrekkende reismarkt en goede marges bij de hotels. Corendon nam in de zomer het heft in eigen handen, toen bleek dat de reisadviezen onwerkbaar bleken.\n\nYteke de Jong en Koen Nederhof\n\nHet boekjaar van Corendon loopt over ruim een week af. De omslag kwam afgelopen zomer, toen Corendon ook vakanties ging aanbieden naar ’oranje’ bestemmingen. „Zeker toen de vaccinatiegraad toenam, hebben we gezegd; we gaan vakanties uitvoeren als de klant dat wil. We hebben de klant de kans gegeven om te annuleren of om te boeken, maar dat gebeurde slechts in heel beperkte mate”, aldus Van der Heijden. Die keuze leverde zwarte cijfers op; als eind deze maand de jaarrekening wordt opgemaakt, komt de brutobedrijfswinst uit op €10 miljoen. Dit terwijl veel reisbedrijven financieel nog diep in de ellende zitten.\n\n„We waren verbaasd dat het een substantieel bedrag was, waardoor we weer boven Jan zijn. We kweken weer meer vlees op de botten”, zegt hij trots. Hij dankt dat deels aan een beperkte marketing, de NOW-steun en goede marges die konden worden gepakt op vluchten en hotels toen reizen weer in zwang kwam. Zonder het failliet van D-Reizen had Corendon zelfs €13 tot 14 miljoen winst gemaakt, en dat in een jaar waarin ook een kritische periode zat waarin het er zonder voucherfonds penibel uitzag voor de luchtvaartmaatschappij.\n\nKlanten van Corendon hoeven niet meer te rekenen op een vergoeding van gemaakte kosten bij een coronabesmetting, zegt topman Steven van der Heijden. „Daar stoppen we per 1 november mee. Inmiddels heeft iedereen de kans gehad zich te laten vaccineren.” Corendon betaalde de afgelopen maanden, net als vele andere reisbedrijven, de extra kosten voor omboeken en verblijf bij een besmetting. Dat was niet voor niets, vertelt Van der Heijden: honderden mensen testten positief na een verblijf in een Corendon-resort en moesten dus in quarantaine. „Als je ervoor kiest ongevaccineerd op vakantie te gaan, dan moet je zelf ook maar de risico’s dragen als je positief test voor je terugreis.”\n\nLiefst zou Van der Heijden zien dat er een vaccinatieplicht komt als je wilt vliegen. Dat kan het bedrijf zelf niet doen, de overheid zou daar wat hem betreft het voortouw in moeten nemen. Tegelijk gaat Corendon regelmatig tegen diezelfde overheid in door naar oranje gebieden te vliegen. De topman vindt dat de overheid in de huidige situatie, waarin de vaccinatiegraad hoog is, ’verstek laat gaan’ als het gaat om het aanpassen van de reisadviezen. „Ze durven nog steeds de keuze niet te maken om een verschil te maken tussen gevaccineerde en niet-gevaccineerde reizigers.”\n\nTopjaar\n\nVan der Heijden kijkt samen met compagnon Atilay Uslu met veel genoegen uit naar 2022, wat een topjaar moet worden voor Corendon en waarin ze uitbreiden naar Denemarken. Dat is mede ingegeven door zijn verwachting dat Lelystad Airport niet open zal gaan en Schiphol niet of beperkt zal groeien. „De ruimte om verder te groeien naar 590.000 starts- en landingen is er absoluut, maar het is de vraag of de politieke wil er is. Luchtvaart is helaas in een ander daglicht komen te staan. Wellicht leidt dit tot nieuwe afspraken in de formatie.” \n\nBali\n\nZijn Corendon gaat echter door met groeien, en gaat vanaf april waarschijnlijk ook weer vliegen op Bali. Dat is goed nieuws voor de consument, die vermoedelijk wel meer gaat betalen voor vliegen in de komende jaren, onder meer door de hoge olieprijs. Ook wil Schiphol de havengelden fors verhogen, dat leidt tot een stijging van €20 per ticket, aldus de ceo. „Dan wordt het misschien een sterretje minder of een dagje korter.”\n\n’Verplicht vaccineren voor reizigers’","intensity":0,"negativity":0,"cluster_id":48,"similar_texts":"text596"},{"id":"32","publisher":"Trouw","date":"2021-10-23","url":"https://krant.trouw.nl/titles/trouw/8321/publications/1388/articles/1469168/24/5","title":"Danjuma Groeneveld in voorselectie Van Gaal","text":"Arnaut Danjuma Groeneveld is opgenomen in de voorselectie voor de WK-kwalificatiewedstrijden tegen Montenegro en Noorwegen. De aanvaller van Villarreal ontbrak tijdens de vorige interlandperiode, maar werd later toch opgeroepen om Cody Gakpo te vervangen. Keeper Mark Flekken maakt opnieuw deel uit van de voorselectie, evenals onder anderen Tyrell Malacia, Devyne Rensch en Owen Wijndal, die terugkeert in de voorselectie. Ook Steven Bergwijn is weer beschikbaar na een blessure.","intensity":0,"negativity":0,"cluster_id":41,"similar_texts":"text887"},{"id":"33","publisher":"Trouw","date":"2021-10-23","url":"https://krant.trouw.nl/titles/trouw/8321/publications/1388/articles/1469168/36/1","title":"De maestro die met zijn pink een aardverschuiving teweegbracht","text":"Decennialang was Bernard Haitink hét exportproduct van de Nederlandse klassieke muziekwereld. Een hooggewaardeerde maestro, die waar hij ook kwam met ontzag en egards werd ontvangen, die met topmusici in toporkesten steevast topconcerten afleverde, die ook steevast uitverkocht waren. Hoe ouder hij werd, hoe specialer zijn interpretaties werden. Om hem hing steeds meer het aura van de oude maestro, die met een subtiele beweging van een pink of een ooglid een orkestrale aardverschuiving teweeg kon brengen. Met Haitink op het affiche wist je dat er iets bijzonders te gebeuren stond.  \n  \nBernard heette eigenlijk Herman en was in zijn jonge jaren een tijdje actief als violist. Toen hij meedeed aan een dirigentenconcours, omdat hij graag dirigent wilde worden, noteerde men per abuis zijn tweede naam Bernard op het inschrijfformulier. Haitink veranderde het nooit meer. Met de naam Bernard kwam je internationaal verder dan met het oer-Hollandse klinkende Herman. Bernard kon je makkelijk in het Duits, het Engels en het Frans uitspreken, en dat bleek nodig. In al die taalgebieden maakte Haitink een bewonderenswaardige carrière. Hij groeide uit tot een ware topdirigent, een heuse maestro  \n  \nDat bleek wel in juni 2019. Wanhopigen stonden bij de kassa van het Concertgebouw te bedelen om toegang. Men wilde per se naar binnen om het einde van een tijdperk mee te maken. Haitink gaf daar - tamelijk onverwacht - zijn allerlaatste concert in Nederland. Niet met het Koninklijk Concertgebouworkest, waarvan hij een kwart eeuw chef-dirigent was geweest en waarvan hij na veel vijven en zessen toch nog ere-dirigent was geworden. Nee, hij dirigeerde op die vijftiende juni het Radio Filharmonisch Orkest. Daar had hij in 1956 zijn eerste schreden gezet op de bok.\n\nMoeizame verhouding\n\nMet Nederland had Haitink een moeizame verhouding. Het was Haitink die in november 1969 het concert dirigeerde dat verstoord werd door opstandige componisten met knijpkikkers. Deze zogeheten Notenkrakersactie kleefde aan hem. Hij heeft er nooit wat van begrepen. En meerdere malen in zijn steeds breder wordende internationale carrière voelde hij zich in zijn vaderland onbegrepen, niet gewaardeerd.  \n  \nOmdat in Amsterdam de jaarlijkse uitvoering van Bachs Matthäus-Passion door het Concertgebouworkest uitbesteed werd aan 'barokspecialisten', mocht Haitink als chef-dirigent van het orkest die partituur nooit op de lessenaar leggen. Uiteindelijk dirigeerde hij het werk toch, maar bij het Boston Symphony Orchestra. In de Goede Week van 2008 klonken in Boston drie kloeke uitvoeringen van Bachs meesterwerk. De pogingen om Haitink daarna de passie ook in Nederland te laten uitvoeren, liepen op niets uit.  \n  \nHaitink was haast Nederlander tegen wil en dank, voelde zich meer thuis in het Verenigd Koninkrijk, waar hij door de Britse koningin geridderd werd. Ons eigen vorstenhuis tooide hem trouwens ook met allerlei eerbiedwaardige versierselen. In 2017 werd de dirigent bevorderd tot Commandeur in de Orde van de Nederlandse Leeuw, een van de hoogste en oudste Nederlandse civiele orden. Uit handen van koningin Beatrix had hij eerder al de Eremedaille Kunst en Wetenschappen mogen ontvangen, een huisorde die hoogst zelden wordt uitgereikt.  \n  \nEn toch, die Britse onderscheiding zei hem om de een of andere reden meer. Toen hij het in een interview in Trouw (2008) had over ouder worden, bekende hij dat hij, in tegenstelling tot veel ouder wordende mannen, helemaal niet terug ging verlangen naar zijn roots. Die lagen in Amsterdam. Maar begraven worden in zijn vaderland? Voor hem hoefde het niet. In een door de BBC gemaakte documentaire uit 2019 had de breekbare en geëmotioneerde dirigent het nog een keer over zijn moeizame verhouding met Nederland. Vooral de houding van veel Nederlanders na de oorlog, inclusief een goede vriend, had hem tegen de borst gestuit. Velen bleken ineens bij het verzet te hebben gezeten, terwijl Haitink zeker wist dat dat niet waar was. Vijfenzeventig jaar later werd hij daar in die documentaire nog steeds emotioneel van. En hij herhaalde dat hij blij was in Londen te wonen, en hij hoopte daar ook te kunnen sterven.\n\nVal in Amsterdam\n\nDe laatste jaren werd er in artikelen over Bernard Haitink bijna altijd met een zeker respect bij vermeld hoe oud hij was. Dat begon zo'n beetje tegen de tijd dat hij 80 werd (in 2009), alsof elke nieuwe jaarring van deze machtige eik onder de dirigenten steeds een nieuwe, nog diepere laag aan Haitinks interpretaties toevoegde. En eigenlijk was dat ook zo. Met het klimmen der jaren werd een concert van Haitink steeds vaker een meta-muzikale gebeurtenis, een uniek evenement waar je bij móest zijn. Misschien dat daarbij in het achterhoofd meespeelde dat elk nieuw concert weleens Haitinks laatste zou kunnen zijn.  \n  \nIn juni 2018 kregen de maestro en zijn fans in het Concertgebouw de schrik van hun leven toen Haitink na een diep-inkervende uitvoering van de Negende symfonie van Mahler met het Concertgebouworkest tijdens het applaus struikelde en tussen de altviolen en celli op het podium neerviel. Hij was toen 89 jaar oud, breekbaar, maar direct na de val ontsnapte hem een hartgrondige, Hollandse verwensing, vertelde een cellist die ernaast had gezeten. Voor de geschrokken cellist was het een teken dat de maestro dan wel gevallen was, maar dat zijn geest niet gebroken was. Nu heeft Haitink die geest gegeven. We hoeven niet meer steeds een leeftijd bij een artikel over hem te plaatsen, zijn jaartallen zijn nu voorgoed in marmer gebeiteld: 1929-2021.  \n  \nEen half jaar na de val in Amsterdam kondigde de maestro aan dat hij een sabbatical ging opnemen. Een jaartje vrijaf voor een negentigjarige. Het had wat ludieks. Of was het een verkapte manier om voorgoed afscheid te nemen? Had de val toch niet meer impact gehad dan hij en wij wilden toegeven? Haitink is niet dol op officiële plichtplegingen en zou een groots 'afscheidsconcert', waarop hij zelf het stralende middelpunt zou zijn, zeker en vast boycotten. In Amsterdam nam hij zodoende al in juni 2019 'voorlopig' afscheid met Bruckners Zevende symfonie waarbij hij het Radio Filharmonisch Orkest dirigeerde.\n\nGeen poespas\n\nDezelfde symfonie stond drie maanden later op de lessenaars van de Wiener Philharmoniker, het toporkest waarmee Haitink een optreden had in de 'BBC Proms' in de Royal Albert Hall in Londen. Daar namen zesduizend Britten afscheid van hun geadopteerde landgenoot zoals alleen Britten dat kunnen.  \n  \nHaitink begrijpt de Britten, zij begrijpen hem. Geen poespas, geen overweldigende emoties, liefst niet te extrovert, te aanstellerig of te sentimenteel.   \n  \nEn dus gingen de zesduizend aanwezigen aan het slot gewoon staan, juichten ze bij zijn wat moeizame opkomsten en keken vertederd toen de Weense concertmeester de verraste maestro een arm gaf om hem van het podium te begeleiden. Dat simpele gebaar, waaruit zowel liefde als eerbied sprak, vatte deze unieke avond samen. We hadden Haitink allemaal wel die arm willen geven. Het applaus hield tien minuten aan, toen verliet het orkest het podium en was het over en uit.  \n  \nBernard Haitink bereikte dus een gezegende leeftijd, een leeftijd die bij de echt grote dirigenten als vanzelf iets bijzonders meebrengt. Dirigeren is een van de weinige beroepen waarbij die hoge leeftijd echt iets kan toevoegen. En bij Haitink was dat zeker het geval. In de recente recensies van zijn concerten, die hij tot op het laatst wereldwijd bleef geven, lees je voortdurend over het magische van zijn interpretaties, over het volledig boven de materie staan, over de kleiner wordende arm - en handbewegingen die een steeds grotere expressie teweegbrachten, over de rust en sereniteit die hij uitstraalde, over het samenvallen van man en muziek.   \n  \nHaitink zelf zou de laatste zijn die had kunnen uitleggen hoe dat nou kwam. Hij had een op zijn minst halfslachtige houding tegenover het vak dat hij uitoefende, waarvan hijzelf vaak zei dat het helemaal geen beroep was. Diep in zijn hart vond hij dat je op die bok vóór het orkest eigenlijk gewoon voor gek stond. In ieder geval stond je er volgens hem moederziel alleen en vond hij de verantwoordelijkheid die op zijn schouders rustte zwaar. En toch: zonder dirigeren voelde hij zich ouder, een plek op de bok maakte hem jaren jonger, zei hij eens.  \n  \nHoe werd Haitink met die houding dan toch een over de hele wereld zeer gewaardeerde maestro? In de grote muziekcentra van de wereld zal er vrijdag met kolossale eerbied worden stilgestaan bij Haitinks heengaan. In Londen, Berlijn, Dresden, Wenen, Parijs, Zürich, Chicago, Boston, München - in al die steden zal er met grote waardering worden teruggekeken op die zachtaardige man van weinig woorden, die als het nodig was zijn mond opendeed, nukkig werd en dingen zei waarvan hij later spijt kreeg.\n\nVertrek uit Amsterdam\n\nZijn vertrek uit Amsterdam, in 1988, was met veel onverkwikkelijke ruis omgeven. De kranten stonden er vol van. Haitink was het onder meer niet eens met de opvolger die ze in zijn plaats bij het Concertgebouw hadden benoemd: de Italiaan Riccardo Chailly. Haitink vertrok vol wrok. Hij bleef nog wel om de honderdste verjaardag van het orkest in 1988 mee te vieren met gala-uitvoeringen van Mahlers Achtste symfonie.  \n  \nNaar eigen zeggen had hij van het orkest en zijn baan al een klein jaar eerder afscheid genomen, tijdens een kerstmatinee, waarop Mahlers Negende werd gespeeld. Voor het oog van de camera's - Haitinks kerstmatinees waren populair en werden rechtstreeks op televisie in heel Europa uitgezonden - liet Haitink na de stille slotmaten zijn dirigeerstokje uit zijn handen glijden. Een uitermate dramatisch gebaar dat helemaal niet paste bij zo'n on-theatrale man als hij.  \n  \nDe gekwetste dirigent liet zich pas jaren later overhalen om eredirigent van zijn oude orkest te worden, maar ook daarna ging het weer mis. Bij de viering van het 125-jarig bestaan van het orkest voelde hij zich gepasseerd, geschoffeerd zelfs. In Het Parool liet hij zich gaan. Hij wilde nooit meer in Amsterdam dirigeren, dreigde zijn eretitel terug te geven en zag af van de viering van zijn zestigjarig dirigentenjubileum.\n\nPersoonlijke triomf\n\nDe soep werd uiteindelijk niet zo heet gegeten, en hij kwam nog enkele malen terug, onder andere voor die geniale Negende van Mahler (waarna hij zo onfortuinlijk viel), en voor Brahms' Vierde symfonie. In januari 2019 waren de noten van die Brahms-symfonie de laatste die hij aan het Concertgebouworkest ontlokte. Hij was bij die laatste concerten ingevallen voor de weggestuurde chef-dirigent Daniele Gatti, en met die invalbeurten kwam de teller van de combinatie Haitink/Concertgebouworkest op maar liefst 1513 concerten in totaal.  \n  \nHij werd in zijn tijd in Amsterdam geliefd en beroemd om zijn interpretaties van Bruckner en Mahler, maar ook van Sjostakovitsj, Ravel en Debussy, en niet te vergeten (wat wel vaak gebeurd), veel hedendaagse muziek. De opera's die hij in Nederland dirigeerde waren weinig succesvol, hij leerde die 'kunst' pas in het Verenigd Koninkrijk, waar hij eerst het Glyndebourne Festival leidde en later muzikaal leider werd van het Royal Opera House Covent Garden. Met dat laatste gezelschap kwam hij in 1998 als gast naar het Concertgebouw, waar hij Wagners Die Walküre dirigeerde. Het draaide voor hem uit op een persoonlijke triomf en de laaiende uitvoering was in Amsterdam een van de luidst bejubelde concerten ooit.\n\nDe cirkel was rond\n\nMaar het meest historisch en ontroerend was uiteindelijk toch zijn afscheid van Nederland in juni 2019. Niet met zijn oude Concertgebouworkest dus, maar met het Radio Filharmonisch Orkest, het orkest waar hij zijn carrière als dirigent 65 jaar eerder begonnen was. De cirkel was rond en de historie hing op die zaterdagmiddag zwaar in de zaal, waar men met een collectief brok in de keel afscheid nam van deze minzame en moeilijke man. Alle troebelen die er geweest waren tussen hem en Nederland losten daar op in een weergaloos uitgevoerde Zevende symfonie van Bruckner.  \n  \nDe partituur die voor hem lag bleef dicht. Wat daar allemaal in stond, dat zat in elke vezel van zijn lijf, elk detail opgeslagen in zijn hoofd. Dat alles werd vervolgens meesterlijk omgezet in dat onverklaarbare mysterie van dirigeren. Al die opgeslagen informatie vond via zijn ogen, armen en handen een weg naar het orkest. En in die eerste maat lag de hele architectuur van het enorme muzikale bouwwerk al besloten.  \n  \nHet was misschien de grootste gave van de ervaren Haitink: opbouw en overzicht. Wars van ijdelheid nam Haitink je bij de hand en leidde je op een organische manier langs de climaxen en hoogtepunten in een compositie. Zonder poeha of effectbejag, altijd in dienst van de muziek en de componist.","intensity":0,"negativity":0,"cluster_id":27,"similar_texts":"text393"},{"id":"34","publisher":"Trouw","date":"2021-10-22","url":"https://krant.trouw.nl/titles/trouw/8321/publications/1387/articles/1468495/15/2","title":"De pensioenen gaan niet omlaag, ook niet omhoog","text":"Het gevaar van pensioenkortingen lijkt afgewend voor veel gepensioneerden. De fondsen ABP (ambtenaren), PME (metalektro) en PFZW (zorg en welzijn) verwachten niet te hoeven korten. Maar een verhoging van de pensioenen zit er waarschijnlijk ook niet in, zegt ABP-voorzitter Corien Wortmann-Kool in het kwartaalbericht van het grootste pensioenfonds van Nederland. De grote fondsen komen er de laatste tijd steeds beter voor te staan, deels door de stijgende koersen van aandelen maar sinds kort ook dankzij de licht opgelopen rentes op de financiële markten.  \n  \nMaar anders dan bij veel kleinere fondsen is hun financiële positie nog niet voldoende verbeterd voor het verhogen van de pensioenuitkeringen met de inflatie mee, wat ook wel indexeren wordt genoemd.  \n  \n\"We begrijpen de roep om verhoging van het pensioen, maar de realiteit is dat de huidige regels, die voor alle fondsen gelden, daarvoor geen ruimte bieden\", aldus Wortmann-Kool.  \n  \nDe dekkingsgraad van ABP is, zo blijkt uit het kwartaalbericht, opgelopen tot ruim 105 procent. Dat betekent dat het ambtenarenfonds voor elke euro aan toekomstige pensioenverplichtingen weer ruim 1,05 euro in kas heeft. Om te kunnen indexeren, moeten fondsen er alleen nog beter voor staan. Bij zorgfonds PFZW en de metaalfondsen PMT en PME is de situatie niet heel anders. Daar bevinden de graadmeters zich op respectievelijk 102, afgerond 103 en bijna 105 procent. \"Wij zouden ook graag indexeren, maar ondanks de stijging is daar helaas voor onze deelnemers nog geen zicht op\", zegt Jos Brocken, werknemersvoorzitter van PMT.  \n  \nVakbond CNV heeft weinig begrip voor het uitstellen van een verhoging van de pensioenen. Daarbij wijst pensioenonderhandelaar Patrick Fey op de sterk opgelopen prijzen.  \n  \n\"Mede doordat de inflatie nu zo snel stijgt door de hoge benzine- en gasprijzen, moet indexatie snel plaatsvinden.\" Seniorenorganisaties Koepel Gepensioneerden, Anbo, KBO-PCOB en Noom roepen het kabinet op om het verhogen van de pensioenen nu eindelijk mogelijk te maken.  \n  \n\"De meeste pensioenfondsen komen al veertien jaar niet aan indexatie toe. Dat is echt absurd.\"  \n  \nOnderzoeksbureau Aon becijferde onlangs dat de Nederlandse pensioenfondsen gemiddeld al op een dekkingsgraad zitten van 110 procent. Voor veel andere Nederlandse fondsen lijkt een beperkte pensioenverhoging daarmee wel dichterbij te komen. Of dit werkelijk gebeurt, hangt ervan af hoe een fonds er eind dit jaar precies voor staat.  \n  \nVan de grotere fondsen staat Bpfbouw er wel al langer goed voor. Daar is de dekkingsgraad inmiddels opgelopen tot meer dan 122 procent. Bij Bpfbouw zijn de pensioenen de laatste jaren ook al wat omhooggegaan.","intensity":0,"negativity":0,"cluster_id":9,"similar_texts":"text16"},{"id":"35","publisher":"Algemeen Dagblad","date":"2021-10-22","url":"https://krant.ad.nl/titles/algemeendagblad/7908/publications/26754/articles/1468496/4/3","title":"Dirigent Bernard Haitink (92)overleden","text":"Topdirigent Bernard Haitink is gisteren op 92-jarige leeftijd overleden. Volgens zijn management is Haitink vreedzaam gestorven, thuis in Londen, omringd door zijn vrouw en familie.  \n  \nANP  \n  \nLONDEN  \n  \nDe dirigentenloopbaan van Haitink begon in de jaren 50 met de dirigentencursus van de Nederlandse Radio Unie, waarna hij al snel chef-dirigent werd van het Radio Filharmonisch Orkest.  \n  \nMet het Concertgebouworkest in zijn geboorteplaats Amsterdam had Haitink een warme band. Hij was er chef-dirigent van 1961 tot en met 1988. In 1999 kreeg hij van het orkest de titel van eredirigent. Ook leidde hij diverse buitenlandse gezelschappen, als chef of gast.  \n  \nIn 2019 dirigeerde hij in het Zwitserse Luzern zijn laatste concert. De 90-jarige liet eerder dat jaar via de Volkskrant weten zijn baton stilletjes weg te willen leggen. \"Ik heb geen zin in al die officiële afscheidsdingen, maar het is een feit dat ik niet meer zal dirigeren'', verklaarde de maestro toen.","intensity":0,"negativity":0,"cluster_id":37,"similar_texts":"text4"},{"id":"36","publisher":"De Volkskrant","date":"2021-10-23","url":"https://krant.volkskrant.nl/titles/volkskrant/7929/publications/1393/articles/1469166/24/4","title":"Dortmund moet spits Haaland weken missen","text":"VoetbalErling Haaland heeft een heupblessure opgelopen en is volgens zijn club Borussia Dortmund enkele weken niet inzetbaar. De spits lijkt op 3 november niet te kunnen spelen in het thuisduel tegen Ajax in de Champions League. Haaland keerde afgelopen week terug na een spierblessure die hem bijna drie weken aan de kant hield. Met de Noor op het veld verloor Dortmund dinsdag met 4-0 van Ajax in de Johan Cruijff Arena.","intensity":0,"negativity":2,"cluster_id":3,"similar_texts":"text483"},{"id":"37","publisher":"De Volkskrant","date":"2021-10-23","url":"https://krant.volkskrant.nl/titles/volkskrant/7929/publications/1393/articles/1469166/18/5","title":"Ebusco bijna 1,4 mld waard na beursgang","text":"De Brabantse fabrikant van elektrische bussen en laadsystemen Ebusco is na zijn beursgang in Amsterdam gewild bij beleggers. Het aandeel steeg vrijdagmiddag ruim 3 procent, waarmee de onderneming bijna 1,4 miljard euro waard werd. Volgens topman Peter Bijvelds laat de interesse zien dat beleggers in de groene strategie geloven. De stap naar de beurs leverde Ebusco geld op om verder te groeien, ook internationaal, en moet de naamsbekendheid vergroten. Het bedrijf krijgt met de beursgang de vooraf gehoopte 300 miljoen euro binnen.","intensity":0,"negativity":0,"cluster_id":32,"similar_texts":"text98"},{"id":"38","publisher":"De Telegraaf","date":"2021-10-22","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/877fad0eef4afd73037af2cfbda4a5b1/web/OPS/cciobjects.json&hash=5cf44898ab816b909a2e#/pages/46-47","title":"Eis tien jaar voor doodsteken Roman","text":"Eis tien jaar voor doodsteken Roman\n\nVerdachte Haru T. vindt zichzelf vooral slachtoffer. \n\nIllustratie Petra Urban\n\nHaru T.: ’Achteraf grootste fout van mijn leven’\n\ndoor Mascha de Jong\n\nAMSTERDAM Roman was op 20 november 2020 dronken, gedroeg zich vervelend, schold ook, zo hield het Openbaar Ministerie voor, maar terwijl hij stond te wankelen op zijn benen, kon hij niet bevroeden dat hij met een messteek in zijn hart doodgestoken zou worden. Dader Haru T. voelde vooral zelfmedelijden.\n\nDe officier van justitie hoorde het verhaal vol zelfbeklag aan, maar bleef hangen op een essentieel punt. Dat mes kwam niet uit de lucht vallen. Dat droeg Haru T. (28) heel vaak bij zich. En dat wisten meerdere mensen in het hostel Dutchies in de Kolenkitbuurt, waar hij al een paar maanden verbleef. „Je grijpt nou eenmaal eerder naar een mes tijdens een ruzie als je er een bij je hebt”, hield de officier voor. Deze eiste tien jaar gevangenisstraf. \n\nDe Zwollenaar kende zijn hostelgenoot Roman (29) amper. Ze hadden elkaar een keer op de gang gezien, meer niet. Maar toen Haru T. op die bewuste avond samen met een vriendin zat te eten, kwam de dronken Roman haar lastigvallen. Hij zat aan haar ’oortjes’. Volgens Haru T. ook aan haar dij. De verdachte zag maar één oplossing. Hij riep Roman dat die mee naar buiten moest komen. \n\nHaru T. deelde vervolgens klappen uit. Daar kwam opvallend weinig voor terug. Alleen wat gesar met woorden. Roman vroeg Haru T. of hij soms ’de sheriff was’, ’wat het hem allemaal kon schelen’ en toen Roman het mes zag, beet hij T. toe dat ’die een acteur was, die dat nooit zou doen’.\n\nDat hij toch stak, noemde Haru T. achteraf de grootste fout in zijn leven. Net als het bij zich dragen van het mes. In het moment zelf, vond Haru T. dat hij geen andere keuze had dan het mes tonen. „Het was bedoeld om hem bang te maken. Ik wist achteraf niet eens dat ik hem gestoken had. Toen ik de ambulances hoorde, had ik wel een vermoeden.” \n\nHoe Roman doodbloedde op de stoep, zag hij niet. Haru T. sprong op de trein en reed zwart naar Zwolle. Onderweg werd hij eruit gehaald door personeel. Bij de politie hield hij het verhaal op dat er iets verschrikkelijks was gebeurd. Haru T. had iemand neergestoken, nadat hij het mes had afgepakt van diegene. \n\nGetuigen en camerabeelden, die het incident haarscherp vastlegden, vertelden uiteindelijk het echte verhaal. \n\nHaru T. is in het Pieter Baan Centrum onderzocht. Hij is gediagnosticeerd met borderline, maar dat had geen effect op het dodelijke incident. Hij is volledig toerekeningsvatbaar. \n\nUitspraak 4 november.\n\nMes kwam niet uit lucht vallen","intensity":0,"negativity":0,"cluster_id":22,"similar_texts":"text825"},{"id":"39","publisher":"Algemeen Dagblad","date":"2021-10-22","url":"https://krant.ad.nl/titles/algemeendagblad/7908/publications/26754/articles/1468496/35/1","title":"Energiek Vitesse straft arrogantie van Tottenham knap af","text":"Vitesse telt in de Conference League weer helemaal mee. Met de 1-0 zege op Tottenham Hotspur levert de Arnhemse club een magistrale én internationaal aansprekende prestatie.  \n  \nGelukzalig vielen ze elkaar in de armen. Euforisch en een tikje verbaasd. Maanden hadden ze bij Vitesse uitgekeken naar de confrontatie met Tottenham Hotspur. Een topclub uit de Premier League op bezoek in Arnhem. Veel mooier kon in Europa niet. Op een glorieuze voetbalavond ontplofte zo ook Gelredome. Dit was de ultieme stunt.  \n  \nOp de overwinning was niets af te dingen. Vitesse tegen Spurs was passie versus de automatische piloot, enthousiasme tegenover arrogantie. Coach Nuno Espirito Santo liet de sterren thuis. Harry Kane, Eric Dier, Heung-min Son en Ajax-killer Lucas Moura waren niet eens meegereisd naar Nederland. De Portugees werd voor dat pedante gedrag afgestraft.  \n  \nVoor Spurs golden in de heerlijke ambiance, een uitverkocht huis met 23.931 meelevende toeschouwers, geen excuses. Ook zonder de supersterren stonden er aan Engelse zijde toppers in het veld. De marktwaarde van het ensemble in Gelredome bedroeg altijd nog circa 200 miljoen euro. De basis telde negen internationals.  \n  \nUiteindelijk acteerde de B-keus van Tottenham ook op B-niveau. Waar was Delle Alli, toch 37-voudig Engels international? Wat voerde Oranjeklant Steven Bergwijn uit, behalve het vertonen nutteloze schijnbewegingen? Wat liet Giovani Lo Celso zien, de Argentijn met 34 caps? Behalve obligate breedtepassjes? Niets.  \n  \n,,We hebben niet genoeg gebracht\", stelde Harry Winks na afloop somber vast. ,,We zijn weggespeeld. Dit is teleurstellend. We zijn ook schuldbewust. Vitesse gaf alles en was in alles beter.\"  \n  \nEspirito Santo bleef op de vlakte. ,,Het was een zware wedstrijd. We misten naar voren toe de accuratesse. Op kritiek op de instelling ga ik niet in. Wij hebben besloten met deze groep te spelen. Vanwege ons zware schema. In de Conference League hebben nu spelers kansen gekregen.\"  \n  \nVitesse gold in instelling als voorbeeld. De Arnhemse equipe gaf alles. De beleving was aandoenlijk. Het sarren en tijdrekken, kritiek voortkomend uit de competitie, bleef ditmaal uit. De Gelderse club trok ten aanval.  \n  \nDe overwinning kende vele helden. Met Riechedly Bazoer als vorst achterin. Met de mannetjesputters Danilho Doekhi en Jacob Rasmussen. Met stille kracht Sondre Tronstad en loopwonder Matus Bero. Met de onvermoeibare spits Loïs Openda.  \n  \nMaar de heldenrol was voor Maximilian Wittek én aangever Eli Dasa. De Israëliër had al twee waarschuwingsschoten gelost, voordat Wittek toesloeg met een fraaie volley. ,,We zijn dolgelukkig\", sprak de matchwinnaar. ,,Dit is een belangrijke goal. We doen weer helemaal mee.\"  \n  \nLetsch wees op de kracht van de eredivisie. ,,Buiten de beste vijf landen van Europa tellen we toch mee. Alles was klaar voor een speciale avond. En die volgde ook. Ik ben echt trots op deze zege. Omdat dit ook absoluut verdiend is.\"  \n  \nKarakteristieken: 78. Wittek 1-0.  \n  \nVitesse: Schubert, Doekhi, Bazoer, Rasmussen, Dasa, Bero, Tronstad, Wittek (87. Hajek), Frederiksen (85. Buitink), Darfalou, Openda (90+1. Oroz).  \n  \nTottenham Hotspur: Collini, Tangana, Sánchez, Rodon, Davies, Gil, Lo Celso, Alli, Winks, Bergwijn, Scarlett (Markanday).","intensity":0,"negativity":1,"cluster_id":17,"similar_texts":"text22"},{"id":"40","publisher":"NRC Handelsblad","date":"2021-10-22","url":"https://www.nrc.nl/nieuws/2021/10/22/ebusco-fabrikant-elektrische-bussen-maakt-met-succes-beursdebuut-a4062745#20211022-79873-302","title":"Fabrikant elektrische bussen maakt met succes beursdebuut","text":"Ebusco, producent van elektrische bussen en laadsystemen in Deurne, heeft vrijdag een succesvol beursdebuut gemaakt. Het aandeel koerste in de loop van de ochtend op 23,60 euro, 2,6 procent boven de introductieprijs van 23 euro. Daarmee is het bedrijf volgens beleggers 1,3 miljard euro waard. Ebusco haalde met de beursgang zo'n 300 miljoen euro op. Het bedrijf wil dat geld gebruiken voor verdere groei, ook internationaal. Daarnaast wil de bussenmaker zijn naamsbekendheid vergroten. Elektrische bussen van Ebusco rijden onder meer in Amsterdam, Frankfurt en München. (ANP)\n\nEen versie van\n\ndit artikel\n\nverscheen ook in\n\nNRC Handelsblad\n\nvan 22 oktober 2021","intensity":0,"negativity":0,"cluster_id":40,"similar_texts":"text740"},{"id":"41","publisher":"Algemeen Dagblad","date":"2021-10-22","url":"https://krant.ad.nl/titles/algemeendagblad/7908/publications/26754/articles/1468496/34/1","title":"Feyenoord is slim zat voor overwintering","text":"### Luis Sinisterra en Bryan Linssen leiden Rotterdammers naar kapitale zege op Union Berlin\n\nRobin Knoche is een gerenommeerde naam in de Bundesliga. De 29-jarige verdediger van Union Berlin heeft alle topspitsen in de Bundesliga weleens tegenover zich gehad. Maar in de Kuip keek hij voor rust vol schaamte naar de grond. Bij een lange bal van Marcus Pedersen leek de speler van Union Berlin de situatie volledig onder controle te hebben, maar dat handje van Bryan Linssen dat tussen zijn schouderbladen porde, veranderde alles.  \n  \nLinssen is niet de beste speler in de eredivisie en ook niet in de Conference League, maar tot de slimste spelers behoort de kleine Limburger wel. Een slimmigheidje als een zetje in de rug van Knoche behoort al geruime tijd tot zijn wapenarsenaal. Altijd is er weer een handje, een voetje, een duwtje of een tikkie. Nooit grof, altijd subtiel. En vaak worden die acties onbestraft gelaten door de scheidsrechters. Arbiter Giorgi Kruashvili was er ook zo eentje, zoals hij de hele avond lekker de vaart in het spel hield.  \n  \nKnoche liet zijn hoofd onder de bal vandaan duwen en via de knie van de Duitser had Linssen opeens een vrije doortocht naar keeper Andreas Luthe. De spits van Feyenoord liet zich het buitenkansje niet ontnemen en schoot Feyenoord soepel naar 2-0.  \n  \nDe Kuip vierde uitbundig feest, zoals mede door de luidruchtige inbreng van de bijna drieduizend aanhangers van Union Berlin er toch al een echte voetbalsfeer in het stadion heerste. Feyenoord, zonder de zieke Arne Slot langs de lijn, had de score geopend door Alireza Jahanbakhsh, die het voorbereidende werk van eerst Luis Sinisterra en vervolgens Guus Til op waarde schatte.\n\nDadendrang\n\nNa de 2-0 van Linssen kwamen de Duitsers nog sterk terug. Taiwo Awoniyi kopte de 2-1 binnen. Jens Toornstra verzuimde de 3-1 te maken en Union zette na rust nog eens stevig aan. Maar wederom Linssen was de remmende factor in de Duitse dadendrang. Weggestuurd door Til verscheen de spits weer in kansrijke positie. Zijn inzet was nog een prooi voor de boomlange Luthe, maar de eveneens uitstekend spelende Sinisterra benutte de rebound: 3-1. En zo verdween er voor de tweede keer in een week een Duitse club met de staart tussen de benen uit Nederland.  \n  \nDie derde Rotterdamse treffer kan wel eens een doorslaggevende zijn in de jacht van Feyenoord op een ticket voor de knock-outfase. De winst op Union Berlin en de nederlaag van Slavia Praag in Israël tegen Maccabi Haifa brengt de ploeg in een schitterende uitgangspositie. Union en Slavia staan op vier punten in groep E. Feyenoord heeft er zeven. Dat brengt de eerste overwintering voor de Rotterdammers sinds januari 2015, toen trainer Fred Rutten in een poule met Sevilla, Standard Luik en Rijeka wist te overleven, al aardig dichtbij. Al ligt in deze poule alles nog steeds open.\n\nToornstra\n\nJens Toornstra was er destijds bij. ,,Ik heb echt genoten. Van alles. Van ons spel, maar zeker ook van de sfeer, die was fantastisch'', zegt Toornstra, die net als directeur Mark Koevermans de aanval van woensdagavond op het bestuur van Union veroordeelde. ,,We hebben veel kansen gekregen, dit was echt een goede overwinning. We hebben het nog niet over overwinteren gehad. We staan er goed voor. Maar we moeten beseffen dat we er nog niet zijn.''","intensity":0,"negativity":1,"cluster_id":44,"similar_texts":"text788"},{"id":"42","publisher":"De Telegraaf","date":"2021-10-22","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/877fad0eef4afd73037af2cfbda4a5b1/web/OPS/cciobjects.json&hash=d3192f3a306f6891d159#/pages/30-31","title":"Feyenoord schaamt zich voor ’laffe daad’","text":"Feyenoord schaamt zich voor ’laffe daad’\n\nROTTERDAM Feyenoord schaamt zich diep voor het incident met Feyenoord-hooligans woensdagavond laat in de binnenstad van Rotterdam. Een bestuursdelegatie en gasten van Union Berlin werden tijdens een restaurantbezoek aangevallen en bekogeld door hooligans. Een van de delegatieleden raakte lichtgewond.\n\nDe Feyenoord-directie bood na het incident met de beleidsbepalers excuses aan en sprak in een officieel statement van een laffe daad, krankzinnig en onacceptabel. Gaat het om kaarthouders, dan wacht een levenslang stadionverbod. Het is het zoveelste supportersincident dat het imago van Feyenoord nationaal en internationaal schendt. Directeur Mark Koevermans: „Er is met stoelen gegooid naar die mensen. Waar zijn we dan mee bezig? Ik schaam me als mens, Rotterdammer en Feyenoorder. Dit is voor het imago van Feyenoord heel erg slecht. Het is een klein groepje dat deze ellende aanricht, maar het is wel hardnekkig. We willen hier van af, maar dat valt niet mee.”","intensity":0,"negativity":0,"cluster_id":45,"similar_texts":"text507"},{"id":"43","publisher":"De Volkskrant","date":"2021-10-23","url":"https://krant.volkskrant.nl/titles/volkskrant/7929/publications/1393/articles/1469166/81/2","title":"Fijne familiegeschiedenis, zonder vetes of foute ooms","text":"Margot Dijkgraaf vindt tijdens de pandemie (alles is stilgevallen, iedereen zit thuis) een handgeschreven tekst van de vader van haar moeder en realiseert zich dat ze weinig van haar familie weet. Ze gaat op zoek, het motto van George Sand indachtig dat wie de levens van voorouders niet kent, van zijn eigen leven geen chocola zal kunnen maken.  \n  \nIn de voetsporen van mijn grootvader is een kroniek van zomaar een leven dat begon in 1887 en vorm kreeg in Zeeland. In deze familiegeschiedenis geen drama, geen foute ooms, geen geheimen, geen vetes. Dijkgraaf wil niets blootleggen of bewijzen. Ze duikt in archieven, maar valt ook terug op literatuur, want haar liefde voor de letteren heeft ze niet van een vreemde: haar opa wrikte zich los van de boomkwekerij van zijn familie, werd leraar Duits en werkte aan een proefschrift. Dijkgraaf probeert langszij te komen bij haar grootvader via wat hen beiden lief is: literatuur, schrijvers, schrijven, lezen. Haar zoektocht levert een weldadig ontspannen maar begeesterd relaas op dat bewijst dat, pandemie of niet, er nog werelden te over zijn voor wie zijn nieuwsgierigheid volgt.\n\nMargot Dijkgraaf\n\nIn de voetsporen van mijn grootvader\n\nAtlas Contact; € 21,99.","intensity":0,"negativity":0,"cluster_id":54,"similar_texts":"text673"},{"id":"44","publisher":"De Volkskrant","date":"2021-10-23","url":"https://krant.volkskrant.nl/titles/volkskrant/7929/publications/1393/articles/1469166/5/1","title":"Filmopname western eindigt bloedig, acteur Alec Baldwin schiet per ongeluk crewlid dood","text":"De politie van Santa Fe heeft bekendgemaakt dat Alec Baldwin na zijn verhoor is vrijgelaten. Er loopt geen aanklacht tegen de 63-jarige acteur die donderdag het filmpistool afvuurde dat cameravrouw Halyna Hutchins doodde en regisseur Joel Souza verwondde, op de set van de Amerikaanse western Rust.  \n  \nBaldwin reageerde vrijdagmiddag op Twitter. 'Mijn hart bloedt voor haar man, haar zoon en iedereen die van haar hield', schreef de acteur. Hij noemt Hutchins een zeer gewaardeerde collega en staat in contact met haar familie. Ook zegt Baldwin volledig mee te willen werken aan het politie-onderzoek.  \n  \nHoe het incident heeft kunnen gebeuren, is nog niet duidelijk. Wel meldt filmwebsite Indiewire − op basis van een mail van de wapenleverancier die de site in handen heeft − dat het wapen naast losse flodders ook een echte kogel zou bevatten.  \n  \nIn de filmwereld wordt met ontzetting en verbazing gereageerd op het ongeluk. Ook de Nederlandse regisseur Martin Koolhoven begrijpt niet hoe zoiets kan gebeuren. 'Het is afgrijselijk', zegt hij in een reactie via de telefoon. 'Maar ik begrijp er niks van. Er zijn allerlei protocollen. Er is altijd een expert op de set die over de wapens gaat, als er die er zijn. Wapens waarmee niet wordt geschoten, worden onklaar gemaakt. En als er wél geschoten wordt, moet degene die het wapen afgeeft altijd laten zien dat er geen kogel in zit. Óók niet in de loop, zoals ooit het geval was bij Brandon Lee.'  \n  \nDe zoon van kungfu-legende Bruce Lee overleed in 1993 tijdens de opnamen van The Crow, toen er in het op hem afgevuurde filmpistool nog een kogel in de loop bleek te zitten, die vrijkwam bij de kracht van de losse flodder. Na het ongeluk werden de regels op de set aangescherpt.  \n  \nKoolhoven: 'Zo'n losse flodder ziet er ook anders uit dan een kogel, vrij onmogelijk om die twee te verwarren.' Hij werkte vaak met vuurwapens op de set, onder meer voor zijn drama Oorlogswinter en de western Brimstone. 'Voor Oorlogswinter draaiden we in Litouwen, voor Brimstone in Hongarije, Oostenrijk en Spanje. Het was altijd keurig geregeld, helemaal volgens de protocollen. Dan zou je denken dat het in Hollywood zéker helemaal snor zit.'  \n  \nIn sommige kringen wordt nu al geopperd om de veiligheid op de filmsets nog verder op te schroeven en het gebruik van losse flodders te verbieden. Bij zo'n losse flodder komt er wel vuur uit de loop en is er een terugslag, maar schiet het kruit enkel een prop katoen weg. 'Ik ben daar wel bang voor', zegt Koolhoven. 'Dat ze straks zeggen: geen losse flodders meer op de set, dat je alles alleen nog maar digitaal mag bewerken, achteraf. Maar als je de kracht van zo'n schot niet echt voelt als acteur, ziet het er op beeld niet hetzelfde uit.'","intensity":0,"negativity":3,"cluster_id":6,"similar_texts":"text141"},{"id":"45","publisher":"NRC Handelsblad","date":"2021-10-22","url":"https://www.nrc.nl/nieuws/2021/10/21/greyhound-in-handen-van-flixbusconcern-a4062722#20211022-79873-301","title":"FlixMobility koopt Greyhound en moet hard  aan de slag met het iconische merk","text":"OV FlixMobility, dat met lange-afstandsbussen rijdt in Nederland en de rest van Europa, koopt de  iconische maar kwakkelende Amerikaanse busmaatschappij Greyhound.  ,De beroemdste bussen uit Hollywood komen in Duitse handen. FlixMobility, dat de FlixBus voor de lange afstand laat rijden in Nederland en elders in Europa, en treinen in onder meer Duitsland en Zweden, koopt de Amerikaanse busmaatschappij Greyhound Bus Lines. De zilvergrijze, en later blauwgrijze bussen van Greyhound zijn wereldberoemd dankzij tal van speelfilms: van de laatste scène in Shawshank Redemption tot Midnight Cowboy, Batman: The Dark Knight Rises en Tomorrowland. Greyhound bestaat sinds 1914. De eerste bussen brachten mijnwerkers van een stadje in Minnesota naar de lokale ijzerertsmijn. Het bedrijf rijdt op 1.750 bestemmingen in de VS, Canada en Mexico. Onveilige busstationsFlixMobility betaalt 172 miljoen dollar (omgerekend zo’n 148 miljoen euro) aan het Britse transportbedrijf FirstGroup, dat Greyhound sinds 2007 in bezit had. Dat wilde al sinds 2019 af van de Amerikaanse bussen en gaat zijn modus operandi nu beperken tot het Verenigd Koninkrijk. Greyhound heeft weliswaar een iconische naam, maar het bedrijf uit Dallas, Texas, heeft het al jaren moeilijk. In 1983 had het nog 3.800 bussen in de VS, en een aandeel van 60 procent op de markt voor intercity-bussen. Sinds halverwege de jaren tachtig ondervindt Greyhound veel concurrentie van andere busbedrijven en goedkope luchtvaartmaatschappijen. Wie het kon betalen, kocht bovendien liever een eigen auto dan een buskaartje. Het maakte van de Greyhound-bus steeds meer een vervoermiddel voor de Amerikaanse onderklasse. Het bedrijf ging een aantal keren failliet, werd herhaaldelijk overgenomen en kwam dus in 2007 in Britse handen. FirstGroup kocht het bedrijf vooral omdat het destijds ook schoolbussen liet rijden en andere lucratieve busdiensten. De Britten probeerden het verslechterde imago van Greyhound – veel vertragingen, te weinig chauffeurs, onveilige busstations – te verbeteren, maar slaagden daar niet in. Door de coronacrisis kelderden vervolgens de financiële resultaten. Greyhound leed in het gebroken boekjaar 2020/2021 meer dan 12 miljoen dollar verlies op een omzet van 423 miljoen. Atypische overnameEn nu wil FlixMobility proberen Greyhound nieuw leven in te blazen. Voor het Duitse bedrijf – dat in ‘coronajaar’ 2020 de helft minder passagiers vervoerde in Europa, namelijk dertig miljoen – is de Amerikaanse overname atypisch. FlixMobility beschouwt zichzelf meer als een techstartup in de transportsector dan een pur sang vervoersbedrijf. Waar FlixBus en FlixTrain in Europa van alles doen (technologie, routeplanning, marketing) behalve het daadwerkelijk rijden van de bus, krijgt FlixMobility met Greyhound nu 1.300 bussen in bezit en 2.400 medewerkers die onder contract staan. In Europa koopt het bedrijf diensten in bij externe vervoerders. Voor FlixMobility is de overname van Greyhound vooral een nieuwe stap in zijn internationale expansie. Het Duitse bedrijf, in 2012 opgericht door drie jonge ondernemers in München, was al actief in (het zuidwesten van) de VS. Volgens het bedrijf is het nog te vroeg om iets te zeggen over bijvoorbeeld het samenvoegen van buslijnen in de VS. In juni meldde Flix dat het wil uitbreiden – zowel op nieuwe als bestaande markten. Het Duitse bedrijf had destijds voor 650 miljoen dollar opgehaald bij investeerders, waaronder Permira en Blackrock. Door die investering werd het bedrijf meer dan 3 miljard dollar waard. Een volgende stap zou een beursgang zijn, maar die is uitgesteld tot tenminste 2022.Treinen in NederlandAfgelopen jaar breidde FlixMobility uit in vervoer per trein in Duitsland – na het faillissement van een lokaal treinbedrijf. FlixTrain bedient nu veertig intercity-bestemmingen in Duitsland, waaronder thuishaven München. In Zweden rijden sinds april ook Flix-treinen rond en in juli kondigde FlixMobility aan dat het eind dit jaar ook actief wil worden in Brazilië. Dat land gaat het openbaar vervoer liberaliseren. Volgens Flix maakt 60 procent van de Brazilianen gebruik van lange-afstandsbussen.\n\nLees ook: NS-concurrenten beginnen bodemprocedure voor open aanbesteding hoofdrailnet\n\nIn Nederland is FlixBus sinds 2019 actief: het nam busvervoerder Eurolines over van het Franse concern TransDev. Treinen rijdt Flix nog niet in Nederland, maar dat kan veranderen. Eerder deze week werd bekend dat FlixBus zich heeft gevoegd bij de rechtszaak die de belangenorganisatie van vervoerders Federatie Mobiliteitsbedrijven Nederland (FMN) heeft lopen tegen de Nederlandse Staat. FMN, Flixbus/FlixTrain en de Europese belangenclub Allrail vinden dat de Staat de belangrijkste intercityverbindingen in Nederland (het ‘hoofdrailnet’) niet had mogen gunnen aan NS. Dat Flix zich nu bij de andere partijen voegt, kan erop duiden dat het bedrijf ook treinen wil gaan exploiteren in Nederland.\n\nEen versie van\n\ndit artikel\n\nverscheen ook in\n\nNRC Handelsblad\n\nvan 22 oktober 2021\n\nEen versie van\n\ndit artikel\n\nverscheen ook in\n\nNRC in de ochtend\n\nvan 22 oktober 2021","intensity":0,"negativity":2,"cluster_id":56,"similar_texts":"text786"},{"id":"46","publisher":"De Telegraaf","date":"2021-10-23","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/54d54f677af03d837ac6b47a6755d704/web/OPS/cciobjects.json&hash=ca6435242e68d4075c77#/pages/24-25","title":"Frans plasticverbod is goede voorbeeld","text":"Frans plasticverbod is goede voorbeeld\n\nMaria Westerbos\n\nFoto Martin Sweers\n\nDe Franse maatregelen tegen wegwerpplastic juich ik van harte toe. Deze houden in dat je vanaf 1 januari in Franse supermarkten geen komkommers met plastic jasjes meer zult aantreffen. Net zomin als aubergines, courgettes, appels en allerlei andere soorten groente en fruit. En dat levert jaarlijks een besparing op van een miljard eenmalige plastic verpakkingen. Frankrijk gaat hiermee verder dan de bepalingen van de Europese plastic-richtlijn, die afgelopen juli van kracht werd. Deze richtlijn kijkt vooral naar plasticafval in het milieu, maar Frankrijk heeft een veel bredere blik op de problematiek en daar kunnen we in Nederland nog veel van leren.\n\nNavolging\n\nWeliswaar worden plastic verpakkingen van groente en fruit amper in het zwerfvuil teruggevonden, verlengt plastic de houdbaarheid van komkommers, beschermt het druiven tijdens het transport en kleven er aan materialen zoals karton of glas weer andere milieubezwaren, toch verdient het Franse verbod navolging in Nederland. Ten eerste gebruiken we met z’n allen veel te veel wegwerpplastic, dat vrijwel meteen na aankoop in de afvalbak belandt. Van de wereldplasticproductie gaat zo’n 40% naar eenmalige verpakkingen. Dat zie je terug in de supermarkt: bijna alle producten zijn in plastic verpakt. Deze plastic-overconsumptie heeft grote gevolgen voor het milieu. We voeden de plastic soep met een steeds grotere stroom plasticafval. Al die miljoenen tonnen plastic moeten worden geproduceerd én verwerkt. Naar schatting wordt 9% van de jaarlijkse olie- en gaswinning gebruikt voor de productie van plastic. Daarmee speelt plastic een significante rol in de (on)haalbaarheid van de klimaatdoelen.\n\nOok wordt steeds duidelijker dat plastic in de vorm van minuscule micro- en nanoplastics potentieel schadelijk is voor de gezondheid van zowel mens en dier als ecosystemen. Plastic vergaat namelijk niet, maar valt uiteen in steeds kleinere stukjes die overal ter wereld worden teruggevonden. Die deeltjes ademen wij in en krijgen we binnen via voeding en drinkwater. Dat plastic is geen schoon materiaal, maar bevat allerlei toegevoegde chemicaliën en hormoonverstorende stoffen. \n\nMinder consumeren\n\nKortom, de enige oplossing is om met z’n allen veel minder plastic te produceren en consumeren. En dat vereist een ware systeemverandering. In Nederland zijn we nog niet zo ver. Hier vertrouwen we nog steeds op de kleine stappen die supermarkten zetten, zoals Albert Heijn vorig jaar met de vervanging van het blauwe champignonbakje door eentje van transparant gerecycled plastic. \n\nDuidelijkheid\n\nFrankrijk zorgt met de nieuwe wet voor duidelijkheid en een gelijk speelveld, en gaat bovendien verder dan een verbod op plastic verpakkingen voor groente en fruit. Franse supermarkten worden ook verplicht om een bepaald deel van hun vloeroppervlakte te bestemmen voor hervulbare verpakkingen. Dus geen voorverpakte producten meer, maar producten waarvan de consument zelf de hoeveelheid bepaalt en aftapt. \n\nDaarom roepen wij de Nederlandse overheid en marktpartijen op om geen achterhoedegevecht te voeren vol valse beloftes, maar zich proactief in te zetten op hergebruik en de Franse refill-revolutie te omarmen. Een verbod op wegwerpverpakkingen van groente en fruit is dan een logisch begin. \n\nMaria Westerbos is directeur van Plastic Soup Foundation\n\nDit eist een ware verandering\n\nvan het systeem","intensity":0,"negativity":0,"cluster_id":8,"similar_texts":"text877"},{"id":"47","publisher":"De Telegraaf","date":"2021-10-22","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/877fad0eef4afd73037af2cfbda4a5b1/web/OPS/cciobjects.json&hash=53a63246b414b7f3d911#/pages/34","title":"Geliefde Verstappen: ’Ik kan nu wel stoppen met Formule 1...’","text":"Geliefde Verstappen: ’Ik kan nu wel stoppen met Formule 1...’\n\nVerstappen en Hamilton\n\nAUSTIN Max Verstappen is de populairste Formule 1-coureur van dit moment, zo bleek donderdag uit een grootschalige enquête. Hij koopt er zelf niets voor, maar denkt wel te weten waarom fans over de hele wereld hem zo taxeren. \n\nVerstappen kreeg in het onderzoek onder 167.000 fans in 187 landen net iets meer stemmen dan Lando Norris (McLaren) en zijn grote rivaal Lewis Hamilton (Mercedes). „Ik kan nu wel stoppen met Formule 1, want dit is veel belangrijker dan het kampioenschap”, stelt Verstappen met een knipoog, om serieuzer te vervolgen: „Ik denk dat mensen het belangrijk vinden dat je authentiek bent, je zegt wat je denkt en rechtdoorzee bent. Dat is hoe ik in elkaar steek. Niet iedereen vindt dat misschien leuk, maar heel veel mensen wel.”\n\nVerstappen vertelt in Austin dat hij niet bezorgd is over de snelheid van Mercedes, omdat hij en zijn team Red Bull dat toch niet in de hand hebben. Hij voegt eraan toe: „Ze zijn sneller geworden en dat heeft niet alleen met de motor te maken, dat is een combinatie van zaken. Om eerlijk te zijn is het voor mij geen grote verrassing.”\n\nDe WK-leider heeft al voor de zomerstop aangestipt dat Mercedes duidelijk in een betere flow kwam. „Ze weten ook steeds beter hoe ze de auto moeten afstellen. Grote updates komen er ook bij ons niet meer aan, we moeten het doen met wat we hebben. Daar proberen we het beste uit te halen. Je kan een auto niet tot aan de laatste race blijven ontwikkelen. Op een gegeven moet je keuzes maken en je ook op volgend jaar richten.” \n\nVragen over zijn verwachtingen voor dit weekeinde gaat Verstappen op de donderdag liever uit de weg. Hij heeft dan nog geen kilometer gereden – los van het simulator-werk in Milton Keynes – en dit seizoen heeft wel uitgewezen dat het vaak stuivertje wisselen is tussen Mercedes en Red Bull. „Het ligt ook telkens een beetje aan het circuit en de omstandigheden. In Turkije waren we niet snel genoeg, dat zijn gewoon de feiten. De tijd zal uitwijzen of we de goede kant opgaan.”","intensity":0,"negativity":0,"cluster_id":47,"similar_texts":"text926"},{"id":"48","publisher":"De Telegraaf","date":"2021-10-22","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/877fad0eef4afd73037af2cfbda4a5b1/web/OPS/cciobjects.json&hash=191f2214c285fa0b0fa7#/pages/34","title":"Graadmeter in Austin","text":"Graadmeter in Austin\n\nMax Verstappen en zijn trainer Bradley Scanes lopen door de paddock op het Circuit of The Americas in Austin.\n\nFoto ANP/HH\n\n❮❯\n\nMax Verstappen wuift verhalen over ’topoverleg’ direct weg\n\nAUSTIN Red Bull Racing staat op scherp dit weekeinde. Na een moeizame vertoning in Turkije, waar Max Verstappen weliswaar de leiding in de strijd om de wereldtitel heroverde, is de race in het warme Austin een belangrijke graadmeter richting de rest van het seizoen.\n\nDeze tweede seizoenshelft is de grote concurrent Mercedes veelal sneller dan het team van Verstappen, maar de Nederlander heeft de schade veelvuldig beperkt kunnen houden of zelfs uitstekende zaken kunnen doen in vergelijking met Lewis Hamilton. Bij heel Red Bull – en zeker bij Verstappen – is het duidelijk dat het beter moet dan twee weken terug. In Istanbul was hij mede door een verkeerde keuze in de afstelling van de RB16B simpelweg te langzaam om de uiteindelijke winnaar Valtteri Bottas bij te benen.\n\nSindsdien is er veel gesproken en geanalyseerd. De grote baas Helmut Marko zei zelfs dat er topoverleg zou plaatsvinden in de fabriek in Milton Keynes, tussen Verstappen en de vaak opgehemelde auto-ontwerper Adrian Newey. Die was in Istanbul weer ter plekke, nadat hij enige tijd uit de roulatie lag door een fietsongeluk. Excuses waar het kamp-Verstappen zich niet achter wil verschuilen.\n\n„Natuurlijk was zijn afwezigheid niet ideaal, dus het was goed om hem weer in Turkije te zien. Maar we doen het met een heel team, al is hij natuurlijk wel een belangrijke schakel. En een speciaal topoverleg zou ik het ook niet willen noemen”, vertelt Verstappen in de paddock in Austin. „Ik zou toch al naar de fabriek gaan om daar op de simulator te oefenen. We hebben daar dus ook gesproken, maar dat doen we altijd.”\n\nVan de laatste zes races op het Circuit of the Americas waren er vijf een prooi voor Mercedes, waarvan vier voor Hamilton. Verstappen stond de laatste twee keer ook op het podium. In een jaar waarin hij voor het eerst kan strijden om de titel en hij een auto heeft die een stuk competitiever is, is het dus zeer interessant om te zien hoe de verhoudingen dit weekeinde zullen zijn. Is Mercedes ook nu (veel) sterker dan Red Bull, dan ziet het er richting de absolute ontknoping van dit zinderende seizoen normaal gesproken niet al te rooskleurig uit voor de Nederlander. Iets dat hij zelf ook zal erkennen.\n\n„Er zijn een aantal dingen die we beter kunnen doen. In Turkije hebben we weer veel geleerd. We moeten zorgen dat we nog meer uit ons pakket kunnen halen. Het resultaat was goed in Istanbul, maar onze snelheid in het algemeen was niet geweldig”, stelt Verstappen. „Het is duidelijk dat Mercedes een stap heeft gezet, maar daar kunnen wij toch niets aan veranderen. Het heeft voor mij daarom geen zin om daarover bezorgd te zijn. Dat hebben we toch niet in de hand.”\n\nVanwege sponsorverplichtingen is Verstappen al de hele week in Texas, de plek waar over het hele weekeinde zo’n 360.000 fans getuige zijn van hoofdstuk 17 van het titelgevecht. Hij en zijn team zullen alles uit de kast halen om zoveel mogelijk uit de auto te halen. Dat klinkt fraai, maar dat geldt natuurlijk net zo goed voor Mercedes. Nog steeds zijn er bij Red Bull twijfels over de legaliteit van de motor van de concurrent, die in Istanbul erg snel ’liep’ op het rechte stuk. Al speelden de natte weersomstandigheden wat dat betreft ook een rol, waardoor het verschil tussen de twee kemphanen nóg groter was. \n\nBelangrijke updates op de auto worden bij beide kampen niet meer verwacht, alles draait nu om de details. En laten die nu net bepalend zijn in een spannende strijd om de wereldtitel.\n\n’Het heeft geen zin om bezorgd\n\nte zijn over snelheid van Mercedes’","intensity":0,"negativity":0,"cluster_id":52,"similar_texts":"text926"},{"id":"49","publisher":"De Telegraaf","date":"2021-10-23","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/54d54f677af03d837ac6b47a6755d704/web/OPS/cciobjects.json&hash=b6e28d84fa6a05ea7074#/pages/50","title":"Haaland moet duels met Ajax en oranje missen","text":"Haaland moet duels met Ajax en oranje missen\n\nErling Braut Haaland heeft tegen Ajax een heupblessure opgelopen. De spits is meerdere weken niet inzetbaar en mist daardoor het thuisduel van Borussia Dortmund met Ajax in de Champions League. Volgens de Noorse bondsarts mist Haaland ook de WK-kwalificatieduels met Letland en Nederland. ,,Ik heb met Dortmund en Erling gesproken en we zijn tot de conclusie gekomen dat hij zal niet worden opgeroepen voor de Noorse selectie”, laat Ola Sand weten. Noorwegen-Nederland is de laatste wedstrijd in de groep waar Oranje bovenaan staat. Alleen de nummer 1 plaatst zich direct voor het WK. Haaland maakte tegen Ajax zijn rentree na een spierblessure van drie weken.","intensity":0,"negativity":1,"cluster_id":43,"similar_texts":"text126"},{"id":"50","publisher":"De Telegraaf","date":"2021-10-23","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/54d54f677af03d837ac6b47a6755d704/web/OPS/cciobjects.json&hash=7b14aac161fe540f66be#/pages/26-27","title":"Hartsvriendin TINEKE DE NOOIJ bij JOMANDA voor GESLOTEN DEUR","text":"Hartsvriendin TINEKE DE NOOIJ bij JOMANDA voor GESLOTEN DEUR\n\nVan Jomanda heeft Nederland al jaren niks meer gehoord. Aan aandacht lijkt zij ook geen enkele behoefte te hebben. \n\nfoto’s anp/hh, ferry de kok\n\nOok Johan Vlemmix was in het verleden dik met Jomanda. Die tijd is nu voorbij...\n\nTineke de Nooij met Jomanda in betere tijden.\n\n❮❯\n\n’Ze wacht eerst op een teken van God...’\n\nNederland kan deze maand genieten van twee documentaires over medium JOMANDA, die in de jaren negentig honderdduizenden mensen naar haar healings wist te lokken. Nadat ze door de tragische dood van actrice en comédienne SYLVIA MILLECAM twaalf jaar geleden ons land de rug toekeerde en met de noorderzon naar Canada vertrok, om vervolgens nooit meer iets van zich te laten horen, staken vorige maand twee cameraploegen de oceaan over om voor het eerst - na al die jaren - Jomanda aan de praat te krijgen...\n\n’Zoals ik het nu zie, vind ik het dom dat ze niet even met mij wilde praten’\n\nAls troef en binnenkomer nam de ene cameraploeg JOMANDA’s hartsvriendin TINEKE DE NOOIJ mee en de andere ploeg liet zich vergezellen door Jomanda’s boezemvriend JOHAN VLEMMIX. Na een mislukte missie keerden beiden teleurgesteld terug naar Nederland. Jomanda deed de voordeur van haar kapitale villa in de peperdure wijk van het mondaine watersportoord Mill Bay niet open. Terug in Nederland kregen ze een brief van de advocaat, waarin de ’blauwe engel’ hun verbood om op de Nederlandse televisie aandacht aan haar te besteden….\n\nStoorzender\n\nEMILE RATELBAND wordt gezien als de grote stoorzender in het avontuur van Tineke De Nooij en Johan Vlemmix, die er voor hun vertrek naar Canada van overtuigd waren dat Jomanda hen na jaren huilend in de armen zou vallen. \n\n’Mr. Tsjakka’ had beiden, voordat ze hun koffers pakten om Jomanda weer uit de anonimiteit te halen, een flinke en duidelijke waarschuwing gegeven. Hij had zowel Tineke als Johan stevig toegesproken. Jomanda zou niet van het onverwachte bezoek gediend zijn, zeker niet met draaiende camera’s. Tineke liet zich door Ratelband echter de wet niet voorschrijven. \n\n„Ik ben tachtig jaar en de toon die Emile aansloeg, beviel me allerminst. Hij wierp zich op als de beschermheer van Jomanda. Ik heb hem duidelijk gezegd dat ik wel zou gaan. Ik deed dat niet alleen omdat ik mijn medewerking aan een documentaireserie over Jomanda had toegezegd, maar ook omdat ik zelf erg graag wilde weten hoe het Jomanda na haar vertrek uit Nederland was vergaan. Ik wilde haar verhaal horen. Ik wilde weten wat haar motief was geweest om uit Nederland weg te gaan en waarom ze zichzelf van de rest van de wereld had geïsoleerd. Haar motief dat ze jaren had gezwegen was me niet duidelijk. Ik heb Emile, aan wie ik overigens geen enkele verantwoording schuldig was, duidelijk gemaakt dat ik met zuivere bedoeling richting Canada ging. Ratelband is als een razende tegen me tekeergegaan, maar ik heb me niet laten intimideren.”\n\nFurieus\n\nJohan Vlemmix kreeg vlak voor zijn vertrek ook een furieuze Emile aan de lijn. „Wat ik allemaal over me heen kreeg, zal ik maar niet herhalen. Het kwam erop neer dat ik met mijn reis naar Canada Jomanda de dood zou injagen. Ze zou een confrontatie met een cameraploeg niet aankunnen. Ze zou het ook niet willen. Ik heb geprobeerd Emile uit te leggen dat ik mijn eigen overwegingen had om Jomanda op te zoeken. Maar hij was niet voor rede vatbaar. Hij ging als een razende tekeer. Ik ben heel erg lang met Jomanda bevriend geweest. Toen ze uit Nederland vertrok, heeft ze een groot deel van haar bezittingen bij me achtergelaten, tot aan de blauwe jurk toe waarmee ze jarenlang in Tiel haar healings presenteerde. Van de kanonnade van Emile heb ik me niets aangetrokken. Drie weken geleden ben ik met de cameraploeg naar Canada afgereisd.”\n\nTineke de Nooij was de troef van Discovery Channel, dat eind oktober van start gaat met de vierdelige documentaire Jomanda, Lady Of The Light, waarin ook acteur SJOERD PLEIJSIER, toneelschrijver en Millecams ex-partner HAYE VAN DER HEYDEN en tv-presentator JACK SPIJKERMAN vertellen hoe ze over Jomanda denken. \n\nDe tv-zender nam hiervoor het Hilversumse productiebedrijf Concept Street in de arm, die producente WILMA WESTRUS belastte met de opnamen. Op het moment dat zij van start ging, bleek haar beste vriendin NATHALIE PIETERS te zijn benaderd door EWOUT GENEMANS’ productiebedrijf No Pictures Please om voor Videoland onder de titel Jomanda, Het Echte Verhaal ook een vierdelige serie te maken. \n\n„Bizar was dat Wilma en ik al jaren hele goede vriendinnen zijn, maar dat we aanvankelijk niet van elkaar wisten dat we beiden op zoek gingen naar Jomanda. Dat kwam heel toevallig ter sprake. We hebben toen besloten om ons contact even ’on hold’ te zetten. Het toeval wilde daarna dat haar ploeg in Canada op dezelfde dag in Vancouver arriveerde als de mijne, om daarna door te reizen naar Mill Bay. We waren dus met twee tv-ploegen op zoek naar Jomanda”, vertelt Nathalie, die er geen geheim van maakt dat het haar op dit moment nog niet gelukt is om Jomanda voor de camera te krijgen. „We hoopten met Johan een entree te hebben en ik neem aan dat onze ’concurrenten’ Tineke de Nooij daarvoor hadden ingezet. We zijn nu terug in Nederland, maar we doen onze uiterste best om haar alsnog te kunnen interviewen. Krijgen we groen licht, dan stappen we meteen in het vliegtuig en gaan we naar haar toe. Onze reis naar Canada is echter niet tevergeefs geweest. We zijn wel interessante dingen te weten gekomen over de omstandigheden waarin ze nu al jaren in haar eentje leeft.”\n\nDe inmiddels 73-jarige in Deventer geboren Jomanda is na haar vertrek uit Nederland neergestreken in een dure wijk in Mill Bay, waar ze uitzicht heeft op een fraaie baai waar de boten van de rijken liggen afgemeerd. Haar kapitale villa ligt verstopt in een enorm bosschage en is vanaf de openbare weg nauwelijks zichtbaar. \n\nEen met kettingen afgesloten hek, aan het begin van een circa honderd meter lange smalle oprijlaan, voorkomt dat ongewenste bezoekers onaangekondigd bij de voordeur hun opwachting kunnen maken. Met de buren heeft Jomanda nauwelijks contact. Zij weten niets van het bewogen leven dat ze in haar geboorteland achter de rug heeft. \n\nNadat ze zeven jaar geleden door haar Nederlandse vriend RAMON KROMMENHOEK, die er een kano-verhuurbedrijf was begonnen, in de steek was gelaten, woont ze er alleen. Met haar vroegere vrienden, en bewonderaars, uit Nederland heeft ze nog nauwelijks contact. \n\nTineke de Nooij: „Haar leven is een mysterie en ik was naar Canada gegaan om duidelijkheid te krijgen. Ik heb destijds aan de wieg van haar carrière als medium gestaan. We hadden altijd een heel goed contact dat na haar verhuizing verwaterde. Ik wilde de draad van onze vriendschap oppakken. Ze zal er een reden voor hebben dat ze me, toen ik een poging deed om haar op te zoeken, niet wilde ontvangen. Ik heb haar wel telefonisch gesproken, maar dat was heel kort. Het is jammer dat het zo is gelopen, maar ik moet haar houding respecteren. Zoals ik het nu zie, vind ik het dom dat ze niet even met mij wilde praten. Daarmee zouden veel vragen, waarmee we in Nederland leven, beantwoord zijn.”\n\nOok Johan Vlemmix kreeg geen kans om maar één blik van Jomanda op te vangen. „Ik stond met mijn armen vol cadeautjes bij Jomanda voor het hek, maar ik kon niet tot haar doordringen. Op een gegeven moment kwamen er buren van wie we moesten vertrekken. Ik heb geprobeerd uit te leggen dat we alleen maar goede bedoelingen hadden, maar ze waren niet voor rede vatbaar. Ik heb toen de cadeaus maar bij de buren aan de andere kant achtergelaten”, aldus de flamboyante Vlemmix, die nog geen bedankje heeft gekregen. \n\nWél lag er bij terugkomst in Nederland bij beide productiehuizen een brief van Jomanda’s advocaat op de mat. Het ’genezend medium’ eiste dat de opnamen gestopt zouden worden en dat de docu’s niet zouden worden uitgezonden. \n\nBen Holthuis\n\nVerhuisd medium wil in Canada voor niemand opendoen","intensity":0,"negativity":1,"cluster_id":43,"similar_texts":"text500"},{"id":"51","publisher":"De Volkskrant","date":"2021-10-22","url":"https://krant.volkskrant.nl/titles/volkskrant/7929/publications/1392/articles/1468494/22/2","title":"Het minieme zetje van Linssen doet weer wonderen voor Feyenoord","text":"Feyenoord 3  \n  \nUnion Berlin 1  \n  \nHet duwtje van Bryan Linssen is in Nederland inmiddels een bekend fenomeen. Met een miniem zetje met zijn hand brengt de Feyenoord-aanvaller zijn tegenstanders dusdanig uit balans dat hij er voordeel uit kan halen. Linssen is 1 meter 70, zijn tegenstander vaak veel langer, het werkt mee in de beoordeling van de scheidsrechter. Vaak blijft een vrije trap uit en zoef: weg is Linssen.  \n  \nIn Europa is zo'n 'Linssentje' minder berucht, de 31-jarige aanvaller speelde gisteravond tegen Union Berlin pas zijn dertigste Europese wedstrijd. Er is bovendien geen VAR in deze fase van het Conference League toernooi.  \n  \nHet hielp de Limburger weer eens aan een treffer. Diepe, hoge bal van Pedersen, Linssen zag tegenstander Knoche twijfelen, gaf met zijn linkerhand een duwtje tegen diens schouder, Knoche raakte uit balans, maar bleef staan. Linssen was er vandoor met de bal en rondde bekwaam af. Het was de 2-0, Union kwam nog terug tot 2-1, maar het werd 3-1. Ook bij dat laatste doelpunt was Linssen betrokken. Na zijn half gekeerde inzet kon mede-uitblinker Sinisterra binnentikken.  \n  \nZo kwam Feyenoord op zeven punten uit drie wedstrijden en blijft het koploper in de poule. Union Berlin werd gevreesd vooraf, het is momenteel de nummer vijf van Duitsland. Rap werkt de cultclub uit Oost-Berlijn, die pas sinds kort op het hoogste niveau speelt, zich omhoog met stug, maar uiterst effectief voetbal. Tegenstanders beklagen zich steevast dat ze hun slechtste wedstrijd spelen tegen Die Eisernen.  \n  \nFeyenoordcoach Slot verwachtte daarom geen open wedstrijd, maar zag zijn ploeg handenvol kansen creëren. Het driemansblok achterin bij Union bleek wankel als een pasgeboren veulen. Van Baumgartl, die na een paar jaar aanmodderen bij PSV op huurbasis naar Berlijn werd gestuurd, was dat bekend, maar kompanen Jaeckel en Knoche bleken zo mogelijk nog minder stevig op hun benen te staan.  \n  \nFeyenoord, dat de laatste twee competitiewedstrijden kwetsbaar oogde en punten verloor, was in de volgepakte Kuip zo op dreef dat het meer afstand had kunnen nemen. Vooral Guus Til had een keer mogen scoren.  \n  \nMaar als de ene doelpuntenmaker niet thuis geeft, is het prettig als de andere opstaat. Linssen trof vorig seizoen slechts elfmaal doel in alle competities en werd al voorzichtig toegevoegd aan de ellenlange rij mislukte Feyenoordaanvallers. Hij bleef er tamelijk ontspannen onder, zo blijkt ook uit de Disney-documentaire 'Dat ene woord'.  \n  \nIn zijn tweede jaar in Rotterdam staat hij medio oktober al op acht treffers. Hoogtepunt was zijn fenomenale hakje tegen Heerenveen, het was ook zijn honderdste eredivisiedoelpunt. Hij noemde zichzelf na afloop 'een prima speler voor de eredivisie' en stelde met een glimlach vast dat de kritiek op hem 'altijd wel zal blijven zolang ik hier speel, dat blijft doorsudderen'.  \n  \nAfgelopen weekeinde tegen RKC, toen Feyenoord op 2-2 bleef steken, werd hij na een uur gewisseld. Tegen Union moest hij er ook af, maar pas na 82 minuten en onder een ovationeel applaus. Hij had gesleurd, gedraafd, gejaagd, gebikkeld, geschoten en gekopt.  \n  \nEn geduwd dus. Ook na rust voelde Knoche iets in zijn rug prikken waardoor hij uit zijn evenwicht raakte. De Union-verdediger beklaagde zich erover tegen scheidsrechter Petrescu, maar die was niet van het kinderachtige soort. Linssen had dat natuurlijk al snel in de gaten.  \n  \nHij leerde de fijne kneepjes al jong van zijn tien jaar oudere broer Edwin die ook een toegewijde prof was. Zijn weg naar de Kuip was lang door een gebrek aan lengte, pure topsnelheid en een onderscheidende techniek. Maar hij is dus een slimmerik. Tegen Slavia Praag scoorde hij door op de rug van zijn tegenstander te klimmen, een andere specialiteit van het huis.  \n  \nVoor de 1-0 tegen Union was Linssen nog niet nodig. Een heerlijke dieptepass van de sterk spelende Kökcü werd door Sinisterra direct langs de hulpeloze Jaeckel gesleept en voorgegeven op Til die de bal niet helemaal goed raakte, maar Jahanbakhsh was attent vlak voor de doellijn. De Kuip gilde en hief zich massaal uit de stoeltjes, hopend op een doelpuntenshow, want er waren pas tien minuten gespeeld. Linssen bezorgde ze direct en indirect nog twee goals waardoor het matige verdedigen van het verder sterke defensieduo Trauner-Geertruida, leidend tot de 2-1 van Union-spits Awoniyi, niet echt pijn deed.  \n  \nBij het verlaten van het veld gingen de kortste armen op het veld nog eenmaal tekeer. Geen afscheidsduw, maar een bedankje voor het applaus dat op hem neerdaalde.\n\nEXCUSES AAN BERLIN VOOR 'LAFFE DAAD'\n\nFeyenoord en de KNVB hebben excuses aangeboden aan het bestuur van Union Berlin voor de aanval door hooligans op een delegatie van de Duitse clubleiding, woensdagavond in een Rotterdamse bar. Een vrouw uit het Uniongezelschap raakte gewond en moest naar het ziekenhuis. Een 25-jarige man uit Rotterdam is aangehouden. De politie zoekt nog naar getuigen. Algemeen directeur van Feyenoord Koevermans sprak van 'ongeloof, frustratie, boosheid, verdriet. Dit zijn geen Feyenoordfans.'","intensity":0,"negativity":0,"cluster_id":44,"similar_texts":"text506"},{"id":"52","publisher":"Trouw","date":"2021-10-22","url":"https://krant.trouw.nl/titles/trouw/8321/publications/1387/articles/1468495/2/7","title":"Het weer","text":"Er is vandaag een mix van wolken, zon en talrijke buien, de wind doet ook van zich spreken. Het wordt maximaal 11 graden.","intensity":0,"negativity":0,"cluster_id":11,"similar_texts":"text25"},{"id":"53","publisher":"Trouw","date":"2021-10-23","url":"https://krant.trouw.nl/titles/trouw/8321/publications/1388/articles/1469168/96/1","title":"Hij was moslim en donker, dat viel verkeerd","text":"### relatie-DNA\n\n'Wat me het meest overrompelde was hoe vertrouwd het met hem voelde. Ik was 21 en leerde hem kennen op mijn werk. Ik kon heel erg met hem lachen en viel op zijn uiterlijk: niet zo heel groot, heel mannelijk, een beetje gespierd, maar niet opgepompt. Ik kon alles tegen hem zeggen wat in me opkwam, niks schrok hem af. Bij hem kon ik zo ontzettend mezelf zijn, hij gaf me het gevoel dat ik de moeite waard was.  \n  \nIk ben opgegroeid als hindoe. Elke zondag ging ik naar de tempel, dat was heel belangrijk voor mijn ouders. Ze lieten me heel vrij, op mijn twintigste ging ik als eerste van de familie in mijn eentje een half jaar in het buitenland studeren. Mijn ouders stimuleerden dat zelfs. Maar twee dingen waren absoluut verboden: ik mocht geen vriend met een donkere huidskleur, en al helemaal niet iemand die islamitisch is.  \n  \nHij was moslim en donker.\"  \n  \n\"Eerst probeerde ik voor mezelf te ontkennen dat wij een relatie hadden. Tegen mijn vriendinnen zei ik dat we elkaar zagen, maar dat een relatie sowieso niks voor mij was. Het ging alleen zo natuurlijk, het was niet tegen te houden. Het was fantastisch.  \n  \nDrie jaar lang heb ik onze relatie voor mijn ouders geheimgehouden. Langzaamaan werd ik steeds banger voor het moment dat ze erachter zouden komen. Het klinkt gek, maar het voelde alsof de wereld dan zou vergaan. Ze kunnen zó verschrikkelijk kwaad worden. Bijvoorbeeld toen ik op m'n zestiende 's avonds een keer gebeld werd. 'Wie belt jou zo laat?', vroeg mijn vader. 'Een vriendin', zei ik. 'Nee', zei m'n vader, 'dat is vast een jongen!' Alleen zoiets zorgde al voor enorme schreeuwpartijen.  \n  \nVooral in het openbaar werd ik doodsbang. Ik ben zelf nog aan het uitzoeken waar die diepe angst precies vandaan kwam. Ik denk dat het ermee te maken heeft dat in het openbaar met hem verschijnen zou betekenen: kiezen voor hem. In mijn ouders' ogen zou ik daarmee toegeven dat ik minderwaardig ben, omdat ik voor 'zo iemand' kies.  \n  \nHet voelde alsof ik elk moment beschoten zou kunnen worden. In de stad met hem was ik continu alert, het gevaar kon overal vandaan komen. Het was niet eens een reële angst. Vaak genoeg waren we op plekken waarvan ik wist dat mijn ouders er nooit zouden komen, maar het gevoel ging niet weg.  \n  \nUiteindelijk heb ik het mijn ouders zelf verteld. Natuurlijk kregen we ruzie, ze waren heel duidelijk: dit kan niet. Maar toch was het geschreeuw minder dan ik had verwacht. Mijn moeder wilde een gesprek met hem alleen, waarin hij moest beloven dat hij niet zou proberen mij te bekeren. Dat beloofde hij, maar mijn moeder bleef erbij dat dit geen toekomst kon hebben. Mijn vader reageerde aanvankelijk heel chill. Totdat hij mijn vriend zag, toen zei hij: 'Dit is echt een moslim'. Daarna heeft hij nooit meer één keer naar mijn vriend gevraagd, hij deed eenvoudigweg alsof hij niet bestond.\"  \n  \n\"Anderhalf jaar geleden is onze relatie na bijna acht jaar uit gegaan. Het komt door mij. Achteraf zie ik in dat ik er nooit écht voor ben gegaan. Samenwonen hield ik af, samen op vakantie gaan deden we ook nauwelijks. Want altijd zat in mijn achterhoofd: dit vinden ze niet goed. Als we afspraken, stelde ik vaak voor om bij mijn moeder te gaan eten, terwijl hij liever iets met z'n tweeën wilde doen. Onbewust hoopte ik dat er toch ooit goedkeuring zou komen.  \n  \nOp mijn werk sta ik erom bekend dat ik heel open ben naar iedereen, ik oordeel niet, en heb geen vooroordelen. Ik ben daarin echt tegenovergesteld aan mijn ouders: zij discrimineren. Maar hoe boos ik daar ook van word, ik luister er wel naar.  \n  \nIk heb er enorme spijt van dat ik niet genoeg in de gaten had wat hij nodig had. Ik hoop nog steeds dat het weer goed komt. Maar misschien was het nodig dat we uit elkaar gingen: het deed me helder inzien wat mijn probleem is. Ik ben nu in therapie om aan mezelf te werken, dat voelt goed. Ik moet leren dat ik los van mijn ouders relatiekeuzes kan maken: 'Dit is hoe jullie denken, en dit is hoe ik denk'.\"  \n  \nJameela's naam is om privacyredenen gefingeerd. Haar echte naam is bekend bij de redactie.  \n  \nWilt u ook worden geïnterviewd over de invloed van uw ouders op uw relatie? Mail: relatiedna@trouw.nl  \n  \nAchteraf zie ik in dat ik er nooit echt voor ben gegaan","intensity":0,"negativity":2,"cluster_id":4,"similar_texts":"text343"},{"id":"54","publisher":"NRC Handelsblad","date":"2021-10-22","url":"https://www.nrc.nl/nieuws/2021/10/22/bezoek-aan-onbekende-werelden-in-een-psychiatrisch-ziekenhuis-a4062739#20211022-79873-204","title":"Honderd dagen in de ggz: ‘Ik moet lijden in deze wereld, zeggen de onzichtbare mannen’","text":"ZAP In de serie 100 dagen in je hoofd lopen twee programmamakers honderd dagen stage in wat vroeger Rijkskrankzinnigengesticht Eindhoven heette. „Ik moet lijden in deze wereld. De onzichtbare mannen zeggen dat tegen me.”,‘Denk je dat je gek had kunnen zijn?” vraagt Nicolaas Veul aan Tim den Besten. Den Besten denkt dat hij „net aan het goede randje” is gebleven. De programmamakers staan in de tuin van psychiatrisch ziekenhuis De Grote Beek. Er loopt een vrouw op hen af die luidkeels zingt: „Niet zoenen op het zebrapad/ Dat mag niet lieve schat”. De schouders van Den Besten beginnen al mee te deinen, maar de vrouw loopt het duo straal voorbij.\n\nTwee jaar geleden werkten Veul en Den Besten op een middelbare school voor de sublieme serie 100 dagen voor de klas; nu lopen ze honderd dagen stage in wat vroeger het Rijkskrankzinnigengesticht Eindhoven heette. De bedachtzame Veul wordt geplaatst op de gesloten afdeling, de immer expressieve Den Besten bij mensen met een lichte verstandelijke beperking, die daarbij vaak een stoornis of verslaving hebben. De VPRO-programmamakers hebben tegengestelde temperamenten, maar delen de overgave waarmee ze onbekende werelden proberen te doorgronden. De beginaflevering van 100 dagen in je hoofd was geweldig.\n\nVeul krijgt het dadelijk voor de kiezen als hij Musal ontmoet, een vriendelijke man met een grijze baard van wie de verpleging wil weten of zijn kamer al klaar is. Dat is niet het geval en dus wordt de nieuwbakken stagiair gevraagd om even te helpen met schoonmaken. Veul weet niet wat hij ziet. „Dat is, eh… ontlasting.” En braaksel, vult de verpleegkundige aan. Veul: „Op de muren!” Even later staat de programmamaker dapper te dweilen.\n\nAltijd iets gekker\n\nDen Besten, wiens kracht bij reguliere interviews is dat hij altijd iets gekker is dan zijn gesprekspartners, probeert bij het ontbijt contact te maken met een vrouw. Ze reageert eerst afwerend, maar vertelt uiteindelijk over haar twee uit huis geplaatste kinderen en haar drankprobleem. „Hoe gaat dat dan,” wil Den Besten weten. „Drink je dan zo een hele fles leeg?” Openhartig vertelt de vrouw verder over hoe alles in haar leven best goed ging tot de kinderen kwamen.\n\nHet is wat de nietsvermoedende kijker een prettig Den Besten-gesprek zou noemen: ontspannen van toon over schrijnende zaken. Maar even later moet Den Besten bij zijn begeleider komen: hij was te hard van stapel gelopen, de impact van zo’n gesprek is enorm voor de cliënt. „Check. Stoute Tim,” grapt hij, maar de schrik is van zijn gezicht te scheppen. Later klaagt hij zijn nood bij zijn vriend: „Ik kan over een grens gaan die totaal vaag voor mij is.” Daarna zien we hem over eieren lopen. Het is duidelijk dat de programmamakers in deze serie ook hun eigen hoofd leren kennen.\n\nRamses Shaffy\n\nEven eerder hadden we al een scène gehad waarbij de tranen je in de ogen sprongen; vijf minuten televisie die in hun eentje de investering van die honderd dagen al waard zijn. Veul is op de kamer uitgenodigd door de vriendelijke Amsterdammer Benno, die vroeger naar elke thuiswedstrijd van Ajax ging, maar nu al 27 jaar in Eindhoven zit. In Amsterdam ging het niet goed met hem. Kent Veul dat liedje van Ramses Shaffy? Ze luisteren samen naar Sammy. Waarom gaat dit over jou, wil Veul weten. „Luister naar de tekst!” zegt Benno. „Ik liep net zo gebogen.”\n\n„Ik word bloednerveus van jullie”, zegt Benno vriendelijk. Hij wordt bloednerveus van alle mensen. Dan verklaart hij: „Ik moet lijden in deze wereld.” Die tekst blijkt afkomstig van een briefje vol doorhalingen in zijn hand. Heeft hij dat zelf bedacht? „De onzichtbare mannen zeggen dat tegen me.” Hij wijst op de instructies die aan de muur hangen. „Zie ik degene die het zegt? Heb ik hem aan de telefoon? Nee? Dan is het niet waar.”\n\n„Begint dan hier die andere wereld?” vraagt Veul zich even later af. We zien Benno nu in zijn kamer zitten, alleen. Zevenentwintig jaar geleden is hij door een deur in zijn hoofd die andere wereld ingegaan. En toen is de deur in het slot gevallen.\n\nCorrectie (22/10): In een eerdere versie van dit artikel begon het liedje in de eerste alinea ten onrechte met ‘Die zoenen op het zebrapad’. Dat is hierboven aangepast.\n\nNieuwsbrief\n\nNRC Kijktips\n\nWat moet je deze week kijken? Tips voor boeiende programma’s, series en films\n\nInschrijven\n\nEen versie van\n\ndit artikel\n\nverscheen ook in\n\nNRC Handelsblad\n\nvan 22 oktober 2021","intensity":0,"negativity":1,"cluster_id":47,"similar_texts":"text570"},{"id":"55","publisher":"De Telegraaf","date":"2021-10-23","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/54d54f677af03d837ac6b47a6755d704/web/OPS/cciobjects.json&hash=40deb861f9a825776056#/pages/56","title":"Hoogland onbedreigd naar goud","text":"Hoogland onbedreigd naar goud\n\nBaanwielrennen\n\nJeffrey Hoogland heeft tijdens de WK zijn gouden medaille-oogst verdubbeld. Na de wereldtitel op de teamsprint en het zilver op de keirin, vernederde de 28-jarige renner op de kilometer tijdrit de ’concurrentie’. Hoogland ’vloog’ in Roubaix naar een tijd van 58.418, waarmee hij een dikke seconde sneller was dan de rest van het veld. Uittredend wereldkampioen Sam Ligtlee (5e) moest ruim twee tellen toegeven op zijn landgenoot, die eveneens Europees kampioen is op deze afstand. Vandaag en morgen hoopt Hoogland op de sprint opnieuw te excelleren, en op zo’n manier dat hij zijn maatje Harrie Lavreysen op het koningsnummer eindelijk eens verslaat. „Mooi dat ik na 2018 weer de wereldtitel pak op de kilometer, al hoopte ik onder de 58 seconden te rijden. Nu kijken hoe het met de benen is. Iedereen rekent weer op een finale tussen Harrie en mij, maar we moeten daar toch echt eerst zien te komen.”\n\nVincent Hoppezak pakte op verrassende wijze WK-brons op de puntenkoers. Op de EK veroverde het 22-jarige baantalent al tot ieders en zijn eigen verbazing zilver op de scratch. Tijdens de puntenkoers op dit WK waren de Fransman Benjamin Thomas (goud) en de Belg Kenny De Ketele (zilver) een klasse apart, maar daarachter maakte debutant Hoppezak indruk. „Ik heb nog nooit op dit niveau gereden, dus ik was best nerveus. Dat ik meteen brons pak zorgt vooral voor ongeloof.”","intensity":0,"negativity":1,"cluster_id":31,"similar_texts":"text730"},{"id":"56","publisher":"Algemeen Dagblad","date":"2021-10-23","url":"https://krant.ad.nl/titles/algemeendagblad/7908/publications/26773/articles/1469163/69/1","title":"Hoogland oppermachtig op tijdrit, Hoppezak verrast met bronzen plak","text":"Jeffrey Hoogland heeft zijn derde medaille veroverd bij de WK in Roubaix. Na het goud op de teamsprint en het zilver achter zijn trainingsmaatje Harrie Lavreysen op de keirin was er nu zoals verwacht goud op de kilometer tijdrit.  \n  \nDe 28-jarige baanrenner uit Nijverdal was veruit de snelste: 58,418. Op meer dan een seconde werd Nicholas Paul, afkomstig uit Trinidad en Tobago, tweede: 59,791. Het brons was voor de Duitser Joachim Eilers. Hoogland was in 2018 al eens de snelste op de kilometer, daarna liet hij het niet-olympische onderdeel meestal aan zich voorbijgaan.  \n  \nVincent Hoppezak verraste met brons op de puntenkoers. Het goud was voor de Fransman Benjamin Thomas, zilver ging naar de Belg Kenny De Ketele. Hoppezak, afkomstig uit Nieuwerkerk aan den IJssel, was bij de EK in het Zwitserse Grenchen al goed voor zilver op het onderdeel scratch.","intensity":0,"negativity":1,"cluster_id":55,"similar_texts":"text439"},{"id":"57","publisher":"De Telegraaf","date":"2021-10-22","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/877fad0eef4afd73037af2cfbda4a5b1/web/OPS/cciobjects.json&hash=6ff42892464bd6705db4#/pages/22-23","title":"Huizenprijsstijging gaat maar door","text":"Huizenprijsstijging gaat maar door\n\nHuizen blijven duurder worden.\n\nFoto ANP/HH\n\ndoor Marlou Visser\n\nAmsterdam Voor een koophuis betaalde je in september gemiddeld 18,5% meer dan een jaar eerder. Dat is de grootste prijsstijging die het Centraal Bureau voor de Statistiek (CBS) sinds juli 2000 heeft gemeten.\n\nHet statistiekbureau zag de prijsstijging in 2019 iets afvlakken, maar sindsdien weer aantrekken. Het CBS gebruikt voor het onderzoek data van het Kadaster over bestaande particuliere koopwoningen. Vaak wordt een huis pas enkele maanden na de verkoop ingeschreven in het Kadaster. \n\nCijfers die bijvoorbeeld makelaarsvereniging NVM naar buiten brengt, zeggen daarom meer over de recente huizenprijsstijgingen.\n\nIn juni 2013 bereikten de huizenprijzen een dieptepunt, sindsdien zijn ze alleen maar gestegen. Een huis is nu bijna 81% duurder dan in juni 2013.\n\nVanwege de hoge prijzen worden er een stuk minder huizen verkocht. In september registreerde het Kadaster 17.575 transacties, bijna 15% minder dan een jaar eerder. \n\nIn de eerste maanden van 2021 waren er nog wel 3% meer transacties dan in dezelfde periode vorig jaar. Dat komt vooral doordat de overdrachtsbelasting per 1 januari 2021 omlaag ging voor jonge huizenkopers. Zij wachtten massaal tot januari.\n\nGekeken naar het hele derde kwartaal was sprake van 13,4% minder transacties dan een jaar ervoor en lagen de prijzen 17,5% hoger. In de provincie Flevoland stegen de prijzen het hardst met bijna 22%. In elke provincie ging de prijs van een huis meer dan 15% omhoog. Van de vier grote steden was de prijsstijging alleen in Utrecht groter dan het landelijke gemiddelde met 18,9%. In Amsterdam werden huizen ’slechts’ 15% duurder.\n\nWoning sinds dieptepunt 81% duurder","intensity":0,"negativity":1,"cluster_id":5,"similar_texts":"text277"},{"id":"58","publisher":"NRC Handelsblad","date":"2021-10-22","url":"https://www.nrc.nl/nieuws/2021/10/21/ivoorjacht-beinvloedt-evolutie-van-olifant-minder-vrouwtjes-met-slagtanden-a4062680#20211022-79873-116","title":"Ivoorjacht beïnvloedt evolutie van olifant: minder vrouwtjes met slagtanden","text":"Biologie Olifanten gebruiken hun slagtanden als gereedschap. Als ze dat niet kunnen, heeft dat gevolgen voor het lokale ecosysteem.,Door stroperij worden er steeds vaker olifantenvrouwtjes geboren zonder slagtanden. Het is een voorbeeld van snelle evolutie, veroorzaakt door de mens. Amerikaanse evolutiebiologen ontdekten het precieze gen dat tot de toenemende slagtandloosheid heeft geleid bij olifanten in Mozambique, blijkt uit een publicatie in Science.In Mozambique woedde tussen 1977 en 1992 een burgeroorlog, die gepaard ging met veel ivoorjacht. In het nationale park Gorongosa nam de hoeveelheid olifanten en andere grote grazers in die periode af met ruim 90 procent. Op basis van oude videobeelden zagen de onderzoekers dat die afname gepaard leek te gaan met een verdriedubbeling van het aantal slagtandloze vrouwtjes onder de olifanten: dat percentage nam toe van 18,5 procent voor tot 50,9 procent na de oorlog.Om te zien of die toename kwam door natuurlijke selectie op erfelijke eigenschappen, bestudeerden de onderzoekers het olifantengenoom. Zo vonden ze twee genlocaties waarvan bekend is dat ze betrokken zijn bij de ontwikkeling van zoogdiertanden, en die de slagtandloosheid kunnen verklaren.Een van die genen wordt alleen van moeder op dochter doorgegeven, via het X-chromosoom; wordt het doorgegeven aan een zoon, dan resulteert dat in een miskraam. Bij mensen zorgt een deletie – dus een ‘verwijdering’ – van dat gen voor een aandoening met sterk verminderde groei van snijtanden, ‘het menselijke equivalent van slagtanden’ aldus de auteurs. Ook bij mensen is die aandoening alleen overerfbaar van moeder op dochter. Hoe het gen bij olifanten precies voor de slagtandloosheid zorgt is nog niet bekend, de onderzoekers vonden geen direct verband met deletie.‘Het lijkt tegenintuïtief’Menno Schilthuizen, evolutiebioloog bij Naturalis Biodiversity Center en hoogleraar aan de Universiteit Leiden, noemt het onderzoek interessant. „Er is wel vaker melding gemaakt van groeiende slagtandloosheid bij olifanten in Afrika, maar niet eerder is het zo op genetisch niveau onderzocht. Het lijkt tegenintuïtief dat zo’n gen met een duidelijk nadeel – het zorgt immers voor miskramen – toch zo succesvol kan zijn. Maar het toont tegelijkertijd hoe sterk de invloed van de stroperij is: het voordeel van het gen, dus de slagtandloosheid, is groter dan het nadeel: de kans op miskramen.”Als het gen ook via mannetjes zou kunnen overerven zou de evolutie van slagtandloze olifantvrouwen nog sneller verlopen, voegt Schilthuizen toe. „Want dan zouden ze het gen ook via het X-chromosoom van hun vader kunnen krijgen.”Olifanten schillen bomen met hun slagtandenHoe dan ook kan een korte periode van ‘burgerlijke onrust’ leiden tot snelle evolutie, concluderen de Amerikaanse onderzoekers. En dat terwijl olifanten met slagtanden juist essentieel kunnen zijn voor ecosysteemherstel. Ze worden onder andere gebruikt om ondergronds naar voedsel te zoeken, en om bomen te schillen. Doordat die bomen vervolgens afsterven, ontstaan er open plekken die weer plaats kunnen bieden aan andere soorten.Een gebrek aan slagtanden kan zodoende leiden tot dichtere bebossing en zelfs tot afname in biodiversiteit. Zodoende zou het geleidelijke verdwijnen van de vrouwelijke slagtanden ervoor kunnen zorgen dat pogingen tot natuurherstel er hinder van ondervinden en vertraging oplopen, waarschuwen de auteurs. „Olifanten zijn ecosysteemingenieurs”, zegt ook Schilthuizen. „Ze trekken hele bomen omver met hun slagtanden. Dus als er minder vrouwtjes met slagtanden zijn, dan zal dat zeker een effect hebben op de structuur van het landschap.”\n\nNieuwsbrief\n\nNRC Wetenschap\n\nOp de hoogte van kleine ontdekkingen, wilde theorieën, onverwachte inzichten en alles daar tussenin\n\nInschrijven\n\nEen versie van\n\ndit artikel\n\nverscheen ook in\n\nNRC Handelsblad\n\nvan 22 oktober 2021\n\nEen versie van\n\ndit artikel\n\nverscheen ook in\n\nNRC in de ochtend\n\nvan 22 oktober 2021","intensity":0,"negativity":1,"cluster_id":35,"similar_texts":"text470"},{"id":"59","publisher":"Algemeen Dagblad","date":"2021-10-22","url":"https://krant.ad.nl/titles/algemeendagblad/7908/publications/26754/articles/1468496/2/4","title":"Jongen beschuldigd van doodslag in Haags tramdrama","text":"Volgens het OM heeft hij met het duwen 'willens en wetens het risico op het vallen en overlijden van de man aanvaard'. De andere twee verdachten (15 en 18) zijn sinds gistermiddag weer op vrije voeten.  \n  \nEen Poolse man (39) overleed maandagavond nadat hij werd aangereden door een tram in de Haagse wijk Ypenburg. Volgens het OM is de man voor de tram geduwd door de 15-jarige verdachte.  \n  \n,,Op dit moment komt uit het onderzoek naar voren dat het slachtoffer de jongens meerdere keren opzocht'', aldus een woordvoerder van het Openbaar Ministerie. ,,Uiteindelijk heeft de 15-jarige het 39-jarige slachtoffer geduwd. De man viel, kwam onder een aanrijdende tram terecht en overleed.''  \n  \nIn eerste instantie werden er drie tieners aangehouden, twee van 15 jaar en één van 18 jaar. Sinds gisteren zijn twee van de drie verdachten weer op vrije voeten. ,,Zij worden niet langer verdacht van het veroorzaken van het dodelijke incident. Wel van een overtreding, namelijk 'het verlaten van een hulpbehoevende'.''  \n  \nDe 15-jarige verdachte, die nog vastzit, wordt verdacht van doodslag. ,,Door het slachtoffer op dat moment te duwen heeft de jongen willens en wetens het risico op het vallen en overlijden van de man aanvaard.\" Volgens het OM moet de 15-jarige zich bewust zijn geweest van de aankomende tram.  \n  \nHij wordt vandaag voorgeleid aan de rechter-commissaris. Die bepaalt of de jongen nog langer vast blijft zitten.  \n  \nDoodslag of moord  \n  \nDe 15-jarige verdachte wordt verdacht van doodslag. Dat betekent dat het OM ervan uitgaat dat hij opeens (in een opwelling), maar wel met opzet, de man heeft gedood. Er is pas sprake van moord wanneer iemand van tevoren van plan is om iemand te doden en daarna de persoon ook echt om het leven brengt. 'Moord' is dus 'doodslag met voorbedachten rade'.","intensity":0,"negativity":1,"cluster_id":23,"similar_texts":"text721"},{"id":"60","publisher":"Algemeen Dagblad","date":"2021-10-22","url":"https://krant.ad.nl/titles/algemeendagblad/7908/publications/26754/articles/1468496/13/2","title":"Kabinet: Mogelijk meer kinderen gedwongen uit huis geplaatst","text":"Het Centraal Bureau voor de Statistiek bracht maandag naar buiten dat er 1115 van zulke uithuisplaatsingen waren bij gezinnen die bekendstaan als slachtoffer van de toeslagenaffaire. Dat leidde tot geschokte reacties in de Tweede Kamer. Parlementariërs waren boos dat het kabinet de CBS-uitkomsten niet zelf met de Kamer in een brief had gedeeld.   \n  \nNu is die brief er alsnog gekomen. Demissionair minister voor Rechtsbescherming Sander Dekker noemt het daarin 'verschrikkelijk als problemen met de kinderopvangtoeslag op welke manier ook een rol hebben gespeeld bij een uithuisplaatsing'. Hij onderkent dat als gevolg van de toeslagenaffaire thuis een situatie kan zijn ontstaan 'waardoor instanties uiteindelijk genoodzaakt waren over te gaan tot uithuisplaatsing van kinderen'.  \n  \nOok demissionair minister-president Mark Rutte heeft inmiddels gereageerd. Dat honderden kinderen van gedupeerden van de toeslagenaffaire uit huis zijn geplaatst, is 'zeer ernstig', zei hij in Brussel. Dat 'moeten we zeer ernstig bekijken', aldus de premier.   \n  \nVolgens Dekker kan het werkelijke aantal kinderen nog hoger liggen dan de gemeten 1115, omdat nog niet alle ouders die zich als gedupeerde hebben gemeld zijn beoordeeld. Bovendien melden nog steeds nieuwe ouders zich als slachtoffer. Daarnaast deed het CBS alleen onderzoek naar de periode tussen 2015 en 2020, en is er dus een kans dat ook voor die tijd al kinderen op in een instelling of pleeggezin werden opgenomen.   \n  \nDekker wijst erop dat het kabinet voor getroffen ouders en kinderen regelingen heeft opgetuigd. Hij erkent echter ook dat voor gezinnen die nog altijd worden getroffen door uithuisplaatsingen meer nodig is. Zo moet er een plek komen waar zij met vragen terechtkunnen. Tegelijkertijd 'kan bekeken worden of herstel van de gezinssituatie wenselijk en mogelijk is, en in hoeverre een lopende uithuisplaatsing heroverwogen kan worden', schrijft Dekker. Dat moet per geval worden bekeken.","intensity":0,"negativity":1,"cluster_id":51,"similar_texts":"text839"},{"id":"61","publisher":"De Volkskrant","date":"2021-10-22","url":"https://krant.volkskrant.nl/titles/volkskrant/7929/publications/1392/articles/1468494/24/1","title":"Lavreysen (goud) en Hoogland regeren de keirin met straffe hand","text":"De moed moet de tegenstanders zo langzamerhand in de schoenen zinken: zelfs op het meest onvoorspelbare onderdeel van het baanwielrennen, keirin, is er weinig te ondernemen tegen de dominantie van twee Nederlandse mannetjesputters. Donderdagavond op de WK in Roubaix reed Harrie Lavreysen soeverein naar de titel, met Jeffrey Hoogland in zijn kielzog; weer goud en zilver in hun toch al uitpuilende prijzenkasten.  \n  \nLavreysen wilde op de baan in Roubaix als regerend wereldkampioen keirin kennelijk niets meer aan het toeval overlaten. In de drie ronden die nog resteren nadat zes renners eenzelfde aantal ronden achter een gangmaker hebben afgelegd, kan een ingewikkeld steekspel ontstaan. Onverwachte versnellingen, tergend temporiseren, durven pokeren op het ongeduld van de tegenstander.  \n  \nDaar had de Brabander geen trek in. Meteen nadat de derny de baan had verlaten, reed hij vanaf de vierde plek naar de kop, daarmee het risico lopend dat hij die aanval ergens in de nog af te leggen 2,5 ronden zou moeten bekopen.  \n  \nDat gebeurde niet. Het was Hoogland die op het laatst nog even langszij kwam, maar Lavreysen pareerde de aanval door er nog maar eens een versnelling uit te persen. Hij hield op de streep zo'n fietslengte voorsprong op zijn grote rivaal.  \n  \nDe tactiek was het antwoord op het resultaat in zijn vorige wedstrijden. Op de Spelen in Tokio liet hij zich nog verrassen door de Brit Jason Kenny, die aan kop rijdend er meteen vandoor ging. Niemand was bereid gelijk de achtervolging in te zetten. Er restte slechts brons. Op de EK eerder deze maand in Grenchen, Zwitserland ,was Hoogland hem te snel af.  \n  \nLavreysen, toen als laatste gestart, liet een gat vallen, kwam daarna razendsnel opzetten, maar werd tijdens zijn poging de anderen te achterhalen tot twee keer toe door de Rus Mikhail Jakovlev, naar een plek hoog in de baan gedwongen. Hij liet het toen lopen en reageerde na afloop schouderophalend. 'Dat is keirin.' Jakovlev werd donderdag in Roubaix derde achter de Nederlanders.  \n  \nMet zijn tweede gouden medaille ligt Lavreysen alweer op koers voor een hattrick op een WK. Na de zeges op de teamsprint (met Hoogland en Roy van den Berg) en keirin, wacht zondag nog de sprint, waarin Hoogland wel weer zijn belangrijkste opponent zal zijn.  \n  \nAnderhalf jaar geleden was er op dezelfde onderdelen drie keer goud geweest op de WK in Berlijn. Maar ook Hoogland heeft nog kansen op een drieslag. Afgezien van de sprint komt hij ook nog uit op de één kilometer, het onderdeel waarop hij in Zwitserland Europees kampioen werd.  \n  \nOlympisch kampioen op de keirin Shanne Braspennincx verdween donderdagavond voortijdig uit de sprint. Ze verloor in twee heats van de Duitse wereldkampioen Emma Hinze. Zondag komt Braspennincx nog uit in de discipline waarin ze in Tokio goud haalde.","intensity":0,"negativity":0,"cluster_id":16,"similar_texts":"text213"},{"id":"62","publisher":"Trouw","date":"2021-10-22","url":"https://krant.trouw.nl/titles/trouw/8321/publications/1387/articles/1468495/18/2","title":"Lavreysen prolongeert wereldtitel keirin, sprintster Braspennincx uitgeschakeld","text":"Harrie Lavreysen heeft bij de WK baanwielrennen voor het tweede jaar op rij het goud veroverd op het sprintonderdeel keirin. De baancoureur uit Luyksgestel hield in een sprint van zes renners zijn landgenoot Jeffrey Hoogland achter zich. De derde plaats was voor de Rus Michail Jakovlev.  \n  \nOp de keirin rijden zes renners eerst drie ronden achter een derny. Wanneer die de baan verlaten heeft, volgen nog drie ronden. Lavreysen is de eerste Nederlander die de wereldtitel op de keirin voor de tweede keer heeft veroverd. Eerder waren Teun Mulder (2005), Theo Bos (2006) en Matthijs Büchli (2019) de beste op het spectaculaire sprintnummer.  \n  \nHoogland kreeg bij de loting gisteren de eerste plaats achter de gangmaker toebedeeld. Lavreysen startte op de vierde positie. Toen de derny de baan uit stuurde, nam Lavreysen meteen de kop van Hoogland over.  \n  \nHoogland kwam in de laatste ronde even langszij, maar Lavreysen had nog een tweede versnelling. Op het laatste rechte stuk sprintten de twee Nederlanders naast elkaar op de finish af, maar Lavreysen had het beste eindschot. Het brons ging naar de Rus Michail Jakovlev.  \n  \nOp de scratch ging de wereldtitel naar de Fransman Donavan Grondin. Roy Eefting sprintte achter de Belg Tuur Dens en de Brit Rhys Britton naar de vierde plaats. De Nederlandse specialist op het niet-olympische duuronderdeel kwam in de laatste ronde nog sterk opzetten, maar greep net naast een medaille.  \n  \nShanne Braspennincx slaagde er niet in de halve finales te bereiken op de sprint. Ze verloor van de Duitse titelverdedigster Emma Hinze, van wie ze nog nooit heeft gewonnen. \"Het beste is er wel vanaf, na de Spelen\", zei Braspennincx na afloop.","intensity":0,"negativity":0,"cluster_id":16,"similar_texts":"text655"},{"id":"63","publisher":"De Telegraaf","date":"2021-10-23","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/54d54f677af03d837ac6b47a6755d704/web/OPS/cciobjects.json&hash=b06f7a971d48a63ca50e#/pages/12","title":"Leven op geheim van de muziek","text":"Leven op geheim van de muziek\n\nfoto ANP/HH\n\nBernard Haitink in overleg met toenmalig concertmeester Jaap van Zweden tijdens een repetitie van het Concertgebouworkest, in 1981.\n\nFoto ANP/HH\n\n❮❯\n\nNecrologie\n\nTopdirigent Bernard Haitink op 92-jarige leeftijd overleden\n\nHij wilde zo lang mogelijk doorgaan met dirigeren. „Ik ben een laatbloeier, het is nu eindelijk iets geworden”, sprak hij in 1993 ter gelegenheid van zijn 75e verjaardag. Nu is Bernard Haitink overleden. Hij stierf donderdag, 92 jaar oud. Een dirigent met zo’n staat van dienst had Nederland nooit eerder gekend. Haitink groeide uit tot een levende legende.\n\nDe laatste decennia van zijn carrière kon hij het zich permitteren alleen de belangrijkste orkesten van de wereld te dirigeren. Allemaal dongen ze naar zijn hand, in de hoop dat de agenda nog een gaatje zou bieden. Toen Amsterdam in 1995 het tweede Mahler-feest vierde, was Haitink de enige die alle drie de deelnemende toporkesten dirigeerde: de Wiener, de Berliner en het Koninklijk Concertgebouworkest. Zijn verbintenis met het laatstgenoemde gezelschap, die meer dan een halve eeuw zou omspannen, bezorgde hem de wereldroem. Bijna dertig jaar is hij er chef-dirigent geweest. Vanaf 1999 mocht hij zich eredirigent noemen.\n\nHaitink was zijn leven lang gefascineerd door het mysterie van de muziek. Hij was een zoeker, een graver, en in het diepst van zijn wezen een twijfelaar. Die eigenschappen waren de motor van zijn muzikantschap. Nooit kreeg de luisteraar bij Haitink het gevoel op herhaling te zijn. Sommige symfonieën, van Mahler, van Bruckner, heeft hij tientallen malen gedirigeerd in het Concertgebouw. De uitkomsten waren nooit voorspelbaar. Ter voorbereiding zat hij urenlang op partituren te studeren, thuis in zijn werkkamer. Dat vond hij een van de mooiste kanten van het vak. Altijd ontdekte hij weer iets nieuws wat het proberen waard was. Haitinks visie op Beethoven veranderde aan het eind van zijn leven zelfs radicaal.\n\nAls Bernard Johan Herman Haitink kwam hij in 1929 in Amsterdam ter wereld, op steenworp afstand van het Concertgebouw. Roepnaam: Herman. \n\nIn zijn jonge jaren bezocht hij in het Concertgebouw talloze concerten. Na het niet voltooien van de middelbare school betrad hij als vioolstudent het conservatorium, waar hij pas in een later stadium orkestdirectie ging studeren.\n\nPias\n\nIn 1954 meldde hij zich in Hilversum aan voor een dirigentencursus van de Nederlandse Radio Unie (NRU), een stap die cruciaal zou blijken voor zijn carrière. Ferdinand Leitner en Willem van Otterloo waren de docenten. „Die pias hoef ik niet”, oordeelde laatstgenoemde. Maar Leitner bespeurde iets van talent en zorgde voor zijn toelating: „Hij weet niets, maar hij is wel een dirigent.” Met het voorspel en de Liebestod uit Wagners Tristan und Isolde maakte de kandidaat op iedereen indruk, de musici van het Radio Filharmonisch Orkest incluis. Het affiche noemde Herman Haitink abusievelijk Bernard Haitink. En Bernard zou het voortaan blijven.\n\nEen seizoen speelde hij bij de tweede violen van het Hilversumse orkest. Na in de zomer van 1955 voor de tweede keer aan de dirigentencursus te hebben deelgenomen, werd hij vrijwel onmiddellijk tot vaste dirigent van de NRU benoemd. Twee jaar later werd hij, als ’broekie’ van 27, chef van het Radio Filharmonisch.\n\nHet geluk was met hem toen Carlo Maria Giulini op 7 november 1956 zijn debuut zou maken bij het Concertgebouworkest maar wegens ziekte moest afzeggen. Op het programma stond een minder courant werk, het Requiem van Cherubini, toevallig een compositie die de jonge Haitink enkele maanden eerder in het Holland Festival had gedirigeerd. Hij kreeg de kans van zijn leven. „Kijk nu eens, wat een baby”, hoorde hij een dame in het publiek fluisteren toen hij de lange trap afdaalde. De recensies waren positief.\n\nHet orkest zat midden in de discussie over mogelijkheden van een vaste verbintenis toen in het voorjaar van 1959 de chef Eduard van Beinum overleed. Dat Haitink hem mocht opvolgen, was geen uitgemaakte zaak. Aan het talent werd nog getwijfeld. Uiteindelijk zou Haitink het dirigentschap delen met Eugen Jochum. Pas in 1964 kreeg hij het rijk alleen en mocht hij zich chef noemen. In die eerste jaren waren publiek en critici eerder welwillend dan enthousiast. In de orkestgelederen leefde het nodige verzet.\n\nWelke groei Haitink heeft doorgemaakt, behoeft geen betoog. In meer dan 25 jaar groeide de combinatie van dirigent en orkest uit tot een begrip in de wereld. Talloze plaatopnamen getuigen ervan. \n\nTournees voerden hen over de hele wereld, van Japan tot Zuid-Amerika. De Eurovisie Kerstmatinees met symfonieën van Mahler waren niet uit de huiskamers weg te denken.\n\nAan de verbintenis kwam in 1988 niettemin een einde in een grimmige, onverkwikkelijke sfeer, na jaren van geruzie. Bij het afscheid, Mahlers Achtste symfonie tijdens het eeuwfeest, spraken dirigent en orkest vrijwel niet meer met elkaar. Haitink zocht zijn heil in het buitenland. Hij werd muziekdirecteur van het Royal Opera House Covent Garden in Londen. Het orkest verwelkomde Riccardo Chailly, waar Haitink liever Hans Vonk als opvolger had gezien.\n\nEen afkoelingsperiode van vijf jaar zou wonderen verrichten. Haitink keerde terug en beide partijen vonden het heerlijk. Los van elkaar waren ze verder gegroeid. De dirigent bracht ervaringen mee die andere toporkesten hem hadden bezorgd. Het Concertgebouworkest had onder leiding van de analyticus Chailly exacter leren spelen, transparanter. Haitink is altijd een gevoelsmens bij uitstek geweest.\n\nDirigeren bleef hij doen op hoog niveau. In 1998 had hij weliswaar een bypass ondergaan, hij had een pacemaker, werd aan zijn rug geopereerd, maar desondanks leek Haitink er alleen maar jonger op te worden. \n\nHaitink was een dirigent van het hier en het nu, gedreven door de eenmaligheid van een uitvoering. Zo gauw een concert was afgelopen, verlangde hij naar het volgende. „Het geheim van muziek houdt me gaande”, zei hij eens.\n\nDirigent en orkest spraken niet meer met elkaar","intensity":0,"negativity":1,"cluster_id":7,"similar_texts":"text393"},{"id":"64","publisher":"Algemeen Dagblad","date":"2021-10-22","url":"https://krant.ad.nl/titles/algemeendagblad/7908/publications/26754/articles/1468496/1/1","title":"Machtsstrijd om aanpak van zware criminaliteit","text":"Sinds juli is de zogeheten Taskforce Aanpak Criminele Machtsstructuren (ACM) actief, blijkt uit interne mails van het hoofd van de Landelijke Recherche Andy Kraag. De recherchebaas noemt de in stilte opgerichte taskforce 'de hoogste prioriteit binnen het OM en de nationale politie' en verwijst naar 'de gewetenloze aanslag op Peter R. de Vries'. Om het team van voldoende mensen te voorzien, worden andere operaties binnen de Landelijke Recherche teruggeschroefd of zelfs stopgezet.  \n  \nDe komst van de Taskforce ACM ligt gevoelig: in justitiekringen wordt deze gezien als een tegenhanger van het Multidisciplinair Interventie Team (MIT), dat justitieminister Ferd Grapperhaus in het leven riep om diezelfde zwaarste categorie criminelen te bestrijden. Dat plan ligt inmiddels hevig onder vuur.  \n  \nHet MIT moet bestaan uit afgevaardigden van politie, justitie, douane, belastingdienst, marechaussee en FIOD en valt niet onder de Landelijke Recherche van Kraag. Terwijl het MIT nog volop in opbouw is, is er volgens diverse bronnen sprake van flink getouwtrek om bevoegdheden. Zo zou het MIT een eigen intelligence-afdeling willen opbouwen, terwijl de Landelijke Eenheid dat tot zijn taak rekent. Ook is er discussie over of het MIT zelfstandig strafrechtelijke onderzoeken mag draaien.  \n  \nNaast de nieuwe Taskforce ACM en het MIT is ook nog het Strategisch Kenniscentrum voor Georganiseerde en Ondermijnende Criminaliteit in oprichting.  \n  \nVoorzitter Jan Struijs van de Nederlandse politiebond reageert furieus. ,,Dit is nu precies het falende leiderschap en de verfoeilijke cultuur waar we keihard vanaf moeten. Dit gaat over te grote ego's, jaloezie in de top en het niet kunnen en willen samenwerken.''  \n  \nIn een officiële reactie zegt de politie zich achter het MIT te scharen. ,,Het MIT richt zich op de onderliggende fenomenen, vooral op de logistieke en financiële processen en tracht op deze wijze het criminele bedrijfsproces te frustreren. Dat vraagt dedicated capaciteit, andere competenties en vooral een multidisciplinaire benadering.'' c P10","intensity":0,"negativity":0,"cluster_id":48,"similar_texts":"text58"},{"id":"65","publisher":"Algemeen Dagblad","date":"2021-10-22","url":"https://krant.ad.nl/titles/algemeendagblad/7908/publications/26754/articles/1468496/41/2","title":"Mark Parsons komt aan in Cyprus: 'We found him'","text":"Bondscoach Mark Parsons heeft zich gisteren in Cyprus aangesloten bij de Leeuwinnen. De 35-jarige Engelsman ontbrak, omdat hij zijn vlucht vanuit Amerika, waar hij nog trainer is van de club Portland Thorns, had gemist.  \n  \nVanwege een aangepast vluchtschema en problemen met zijn reisdocumenten was Parsons (foto) nog niet op Cyprus aangekomen. Assistent Jessica Torny leidde de trainingen. De bond verwachtte gisteren dat Parsons in de loop van de dag eindelijk zou arriveren en dat was inderdaad het geval. Op Twitter werd een foto van Parsons geplaatst met de tekst: We found him. Torny had de afgelopen dagen veel contact met Parsons. ,,Het is voor hem een vervelende situatie, maar door de coronasituatie hebben we geleerd flexibel met dit soort situaties om te gaan.\"   \n  \nOok middenvelder Jackie Groenen zegt goed te hebben gefunctioneerd zonder de bondscoach. ,,Het is niet zo dat als er iemand wegvalt, we niet meer weten of we links of rechts moeten.\"  \n  \nTot het einde van de Amerikaanse competitie, waarvan de play-offs tot eind november lopen, combineert Parsons zijn functie als bondscoach met zijn werk als clubtrainer.  \n  \nVanavond, 20.45 uur: Cyprus - Nederland, IJsland - Tsjechië.  \n  \nStand Groep C: 1. Tsjechië 2-4, 2. Nederland 2-4, 3. Belarus 1-3, 4. IJsland 1-0, 5. Cyprus 2-0.","intensity":0,"negativity":0,"cluster_id":49,"similar_texts":"text615"},{"id":"66","publisher":"Algemeen Dagblad","date":"2021-10-22","url":"https://krant.ad.nl/titles/algemeendagblad/7908/publications/26754/articles/1468496/13/1","title":"Marokko staat vliegverkeer toe","text":"### Transavia bekijkt vandaag hoeveel Nederlanders ze kan ophalen\n\nHet ministerie van Buitenlandse Zaken meldde gisteravond op Twitter dat de toezegging van Marokko de uitkomst is van een gesprek met de Nederlandse ambassadeur Jeroen Roodenburg en het Marokkaanse ministerie van Buitenlandse Zaken. ,,Verdere details zijn nu nog niet beschikbaar, maar zullen zo spoedig mogelijk bekend worden gemaakt door de betreffende luchtvaartmaatschappijen'', aldus het ministerie van Buitenlandse Zaken.  \n  \nLuchtvaartmaatschappij Transavia bekijkt vandaag met hoeveel vluchten het bedrijf in Marokko gestrande Nederlanders kan ophalen. Dan wordt vermoedelijk ook duidelijk wanneer die vluchten kunnen beginnen. Een woordvoerster van Transavia is blij dat er een oplossing komt voor de Nederlanders in Marokko. \"We hoorden het van de ambassade en wisten al dat er gesprekken gaande waren, maar moeten nu even de details van de afspraken afwachten.'' Transavia is al bezig met het maken van plannen, maar kan daar pas uitsluitsel over geven als er meer duidelijkheid is over wat Marokko precies wil toestaan.  \n  \nVanaf woensdagnacht was er een vliegverbod ingesteld tussen Marokko en Nederland omdat het aantal coronabesmettingen in ons land snel stijgt. Het verbod gold ook voor Duitsland en het Verenigd Koninkrijk. Alle normale uitgaande vluchten waren tot 27 oktober geannuleerd. Het aantal boekingen was door de herfstvakantie relatief hoog, waardoor zeker 5000 mensen hun vliegreis niet door zagen gaan. Zij krijgen hun geld terug.\n\nGedupeerden\n\nDoor het vluchtverbod waren in Marokko gestrande Nederlanders massaal aan het proberen via landen als Spanje en Frankrijk alsnog thuis te komen. Dat bleek uit een Facebook-pagina waarop honderden gedupeerden zich hadden verenigd. Het is onzeker of de reizigers voor dit extra ticket worden gecompenseerd. Omboeken bleek gisteren in elk geval nog niet mogelijk.   \n  \nHet is niet precies duidelijk hoeveel Nederlanders in Marokko in de problemen zijn gekomen door het vliegverbod. Transavia meldde woensdag dat in één week tijd zo'n 3500 mensen via de vliegmaatschappij naar het land waren gereisd. Maar er kunnen ook mensen zijn die er al langer zijn en willen terugvliegen, of die er juist een langere periode willen blijven. TUI heeft momenteel nog 78 Nederlandse reizigers in het land zitten.Volgens de Marokkaanse nieuwssite Le360 gaan er geen vluchten meer naar Nederland, omdat er een nieuwe variant van het deltavirus rond zou gaan. Het gaat om AY.4.2 en die zou in het Verenigd Koninkrijk al verantwoordelijk zijn voor bijna 10 procent van alle coronabesmettingen. Francois Balloux, de topman van het University College London Genetics Institute, spreekt in The Financial Times van 'de meest besmettelijke coronavirusstam sinds het begin van de pandemie'.  \n  \nHet ministerie van Buitenlandse Zaken raadde reizigers vanuit en naar Marokko aan snel een alternatieve route te zoeken. Volgens een woordvoerder zijn er 'alternatieven om te reizen via andere nabij Nederland gelegen landen'. Hoeveel mensen last hebben van de maatregel, kan het ministerie niet zeggen. Er geldt geen registratieplicht voor Nederlanders in het buitenland.\n\nRamp\n\nHet schrappen van alle commerciële vluchten tussen Nederland en Marokko is 'een ramp' voor de inwoners en toeristen in het Noord-Afrikaanse land, zegt ondernemer Loek Hofstede. De Nederlander heeft in de bekende toeristische plaats Marrakesh een bed and breakfast. Hofstede ziet de normaal zo lucratieve herfstvakantie in duigen vallen en keert nu via België terug naar Nederland om de situatie af te wachten. ,,Dit kwam als een donderslag bij heldere hemel.''  \n  \nVolgens Hofstede zijn de gevolgen op de lange termijn niet te overzien. ,,Het valt de Marokkanen rauw op hun dak. Marrakesh is een wereldstad en belangrijk voor het toerisme. Iedereen pakt daar een graantje van mee. Nu zijn er mensen die door dit nieuws hun elektriciteitsrekening niet kunnen betalen. Mensen zakken hier door de grond. De maatregel is ook nog eens voor onbepaalde tijd, dus ja: dit heeft echt een enorme negatieve impact.''","intensity":0,"negativity":0,"cluster_id":53,"similar_texts":"text687"},{"id":"67","publisher":"De Volkskrant","date":"2021-10-23","url":"https://krant.volkskrant.nl/titles/volkskrant/7929/publications/1393/articles/1469166/23/1","title":"Max Verstappen is realistisch: 'We moeten het doen met wat we op dit moment hebben'","text":"Zijn levensdoel was bereikt, grapte Max Verstappen donderdagavond in een videogesprek vanuit het Amerikaanse Austin. 'Dus ik kan eigenlijk wel stoppen met de Formule 1.' Een paar uur eerder had hij te horen gekregen dat hij in een enquête onder 167 duizend racefans als populairste coureur van het moment was bestempeld. Een eervolle uitverkiezing, maar Verstappen kan er weinig mee.  \n  \nHetzelfde geldt voor de talloze bespiegelingen over de laatste zes races dit seizoen, waarin wordt beslist of hij de wereldtitel pakt. Met nuchterheid, realisme en rechtlijnigheid koerst Verstappen af op de apotheose.  \n  \nVerwacht daarom dus niet dat hij opeens dolenthousiast is over een verkiezing die hem nooit heeft geïnteresseerd. Verstappen herhaalde donderdag ook zijn ergernis over de Formule 1-serie Drive to Survive op Netflix. De Amerikanen verdraaien in zijn ogen te veel zaken, waardoor hij weigert mee te werken aan de serie die hem nog populairder kan maken.  \n  \n'Ik denk dat mensen het belangrijk vinden dat je authentiek bent', legde Verstappen uit. 'Dus dat je rechtdoorzee bent en zegt wat je denkt. Zo ben ik. Natuurlijk vindt niet iedereen dat leuk, maar genoeg mensen blijkbaar ook wel.'  \n  \nDie recht-voor-z'n-raapmentaliteit neemt hij mee in de titelstrijd met zevenvoudig kampioen Lewis Hamilton, die zondag een vervolg krijgt in de VS met de race op het Circuit of the Americas in Austin. Zo zei hij na de vorige GP in Turkije dat zijn team flink aan de bak moest, nadat de Mercedessen op Istanbul Park aanzienlijk sneller bleken te zijn. Of die opmerking bedoeld was om zijn team te motiveren? 'Nee, dat zijn gewoon de feiten', zei Verstappen onomwonden.  \n  \nDe Nederlander leidt na driekwart van het seizoen het kampioenschap (zes punten voorsprong). Hij won de meeste wedstrijden (zeven) en startte het vaakst vanaf de eerste plek (acht keer). Toch is elke zin die hij uitspreekt over zijn titelkansen doorspekt met gereserveerdheid.  \n  \nAnderhalve maand geleden won hij in Zandvoort voor het laatst een race. In de drie wedstrijden na die Nederlandse GP was Mercedes sneller. Op de snelle circuits in Sotsji en Monza, waar het Duitse topteam traditiegetrouw heerst, was dat ingecalculeerd. In Turkije zou Verstappen dan weer toeslaan.  \n  \nToen hij daar kansloos bleek, spraken meerdere analisten hun zorgen uit. Een van hen was voormalig Red Bull-coureur Mark Webber. 'Max doet wat hij kan, maar op basis van de laatste races moet je je afvragen of zijn auto genoeg snelheid heeft om Hamilton te bedwingen', zei Webber in een podcast.  \n  \nDe opmars van Mercedes kwam voor Verstappen niet onverwacht. Hij zag bij de laatste wedstrijd voor de zomerstop in Hongarije al dat de zwarte bolides flink waren verbeterd. Verstappen beleefde dat weekeinde gelaten. Hij legde daar uit dat er vooral naar de normaliter langzamere teamgenoten van de titelrivalen gekeken moest worden om de ware potentie van de auto's te zien.  \n  \nVerstappen en Hamilton persen in de kwalificatie, als de snelste ronde van het weekeinde wordt gereden, het maximale uit hun auto's. Het gemiddelde verschil tussen Verstappen en zijn teamgenoot Pérez in die kwalificatie is dit seizoen zo'n zestiende van een seconde. Tussen Hamilton en Bottas is dat iets meer dan drie tiende, wat suggereert dat in de Mercedes 'makkelijker' snelheid te vinden is dan in de Red Bull.  \n  \nMercedes lijkt dus met de snelste auto de laatste races in te gaan, ook omdat Verstappen donderdag bevestigde dat er nog maar weinig verbeterd zal worden aan zijn bolide. Daar komt bij dat Red Bull het de afgelopen maanden moest doen zonder auto-ontwerper Adrian Newey. Hij was uitgeschakeld vanwege een fietsongeluk. 'Niet optimaal', zei Verstappen daarover.  \n  \nHij oogde donderdag alleen allesbehalve bezorgd. In het videogesprek haperde de internetverbinding vanuit de VS geregeld. Verstappen herhaalde geduldig zijn antwoorden. Door de rust die hij uitstraalt, tonen Verstappen en Red Bull zich het gehele seizoen al minder grillig dan Hamilton en Mercedes. De Brit miste door fouten en strategische missers flink wat WK-punten.  \n  \nJuist die combinatie van coureur en team zou in de laatste GP's zomaar belangrijker kunnen zijn dan de snellere auto. Het zal in de apotheose in elk geval draaien om details, verwacht Verstappen: 'We moeten het doen met wat we op dit moment hebben en daar proberen het beste uit te halen'.","intensity":0,"negativity":0,"cluster_id":47,"similar_texts":"text558"},{"id":"68","publisher":"Trouw","date":"2021-10-23","url":"https://krant.trouw.nl/titles/trouw/8321/publications/1388/articles/1469168/9/1","title":"Met groot respect staat de wereld stil bij het overlijden van Bernard Haitink","text":"### I.M. Bernard Haitink 1929-2021\n\nIn muziekcentra over de hele wereld werd gisterochtend met woorden van groot respect stilgestaan bij het overlijden van Bernard Haitink. De Nederlandse dirigent stierf donderdagavond laat in Londen, omringd door zijn familie. Hij was 92 jaar oud. In een carrière van ruim zestig jaar, met vaste posities in Hilversum, Amsterdam, Londen, Glyndebourne, Boston, Chicago en Dresden, groeide Haitink uit tot een maestro van wereldformaat.  \n  \nOp de zenders van BBC Radio 3 en NPO Radio 4 werd de hele dag aandacht besteed aan de carrière van Haitink en op sociale media stroomden de herinneringen binnen. Er waren warme berichten van de vele orkesten en concertzalen waar hij gewerkt heeft en ook koning Willem-Alexander liet van zich horen. \"Met bewondering en dankbaarheid herinneren wij ons Bernard Haitink. Zijn gedrevenheid en muzikale finesse zijn onvergetelijk.\"\n\nMezzosopraan Christianne Stotijn werd in 2015 door Haitink uitverkoren om met hem Mahler uit te voeren in Parijs.\n\n\"Dat ik mocht invallen voor dat concert heeft mij als zangeres echt op de kaart gezet. Hij kende mij niet, had alleen maar een opname van een live-recital gehoord en besloot me zijn vertrouwen te geven. Dat is zo'n groot geschenk. Ik hoorde later dat hij onder de indruk was van mijn zelfverzekerde, niet-arrogante houding. Twijfelen vond hij niet fijn. Zijn allergrootste gave was dat hij geen woorden nodig had, hij kon alles met zijn handen laten zien. Met ademen was hij altijd samen met jou. Hij zei nooit veel, maar hij liet me heel af en toe bij zich komen. Dan zei hij: 'Je beweegt erg veel, maar dat weet je zelf ook wel'. Daaruit spreekt zoveel respect. Hij zou nooit dwingend zeggen: 'Kun je hier niet wat zachter zingen?' Het ging altijd heel natuurlijk. Dat concert in Parijs, die zindering in muziekmaken, dat was een moment dat groter was dan ikzelf. Samen met de Matthäus Passion in Boston mijn mooiste herinnering.\"\n\nSjoerd van den Berg was adjunct-directeur externe betrekkingen bij het Concertgebouworkest.\n\n\"Haitink was een man zonder opsmuk. Hij wilde geen maestro zijn, en toch wel. Hij wilde geen Mahler doen, en toch wel. Hij wilde geen Bruckner doen, en toch wel. Wispelturig, ja. Als adjunct kon ik tussen hem en het bestuur bemiddelen. Hij mocht me, al heeft hij me ook weleens uitgescholden, hoor. Een man van weinig woorden, maar als hij het woord nam, dan deed hij dat heel goed. Zoals toen de overheid weer eens wilde bezuinigen. Of toen hij de Huisorde van Oranje kreeg op Huis ten Bosch. Dan sprak hij prachtig, en uit het hoofd. Zijn omgang met musici was voorbeeldig, hij kende iedereen en was in hen geïnteresseerd. Hij zei dat hij zich op de bok het allerfijnst voelde. Daar kon hij muziek maken en kon niemand hem iets doen. Een taxichauffeur zei ooit tegen hem: 'Als mijn moeder hoort wie ik in de taxi heb, en dat ik die persoon liet betalen, dan zou ze me dat nooit vergeven'. Op dat soort momenten voelde hij zich in Amsterdam weer erg gewaardeerd. Herinneringen zijn er zoveel. De Achtste Symfonie van Sjostakovitsj in de BBC Proms in Londen, de Kerstmatinees in Amsterdam. Onvergetelijk.\"\n\nJörgen van Rijen is sinds 1997 solo-trombonist van het Concertgebouworkest.\n\n\"Op een dag als vandaag is er veel contact tussen de musici. We zijn triest, maar er is ook berusting bij zo'n mooi en vol leven. In ons RCO House is een condoleanceregister geopend en daar waren toch vrij veel musici van het orkest. In het orkest was het altijd feest als Haitink kwam, iedereen zag ernaar uit. Dat kwam omdat hij ons veel vertrouwen gaf. Hij waardeerde zijn musici en gaf ons alle ruimte. We voelden vrijheid, en geen angst. Als er hommeles was tussen hem en de leiding van het orkest, merkten wij daar op het podium niets van.  \n  \n\"Het klink wellicht vreemd, maar zijn persoonlijkheid alleen al zorgde voor een andere klank in het orkest. Ik heb ook in orkesten in New York en Luzern gespeeld en als hij daar kwam dirigeren, gebeurde hetzelfde. Zijn gezichtsuitdrukking en zijn manier van bewegen maakten dat het hele orkest mooier, warmer en dieper klonk. Magisch ja, hij kon magie oproepen. Hij wist wat hij met een symfonie van Mahler of Bruckner wilde, maar hij was daarin ook heel flexibel. Hij incorporeerde de inbreng van de musici in zijn visie. De eerlijkheid tegenover de muziek stond bovenaan. Altijd. Hij vertrok vanuit rust en sereniteit en speelde dan op een ongelooflijke manier met zowel klank als kleur. Daarom paste hij zo goed bij dit orkest en bij deze zaal.\"","intensity":0,"negativity":1,"cluster_id":27,"similar_texts":"text586"},{"id":"69","publisher":"De Telegraaf","date":"2021-10-23","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/54d54f677af03d837ac6b47a6755d704/web/OPS/cciobjects.json&hash=af2750bb87f0f3725fbb#/pages/6-7","title":"Murda mag weer terug","text":"Murda mag weer terug\n\nOndanks Turkse strafeis\n\nAmsterdam De Nederlands-Turkse rapper Murda mag ondanks het feit dat het Turks Openbaar Ministerie een celstraf tegen hem heeft geëist terug naar Nederland. Een rechter heeft vrijdag bepaald dat zijn uitreisverbod is komen te vervallen, laat zijn management weten.\n\nDe 37-jarige rapper werd zaterdag opgepakt op de luchthaven van Istanbul omdat er een onderzoek was gestart naar zijn songteksten. Volgens het OM in Turkije moedigen de songteksten het gebruik van cannabis aan en daarom is een celstraf van vijf tot tien jaar tegen hem geëist, zo werd donderdag bekend. Wanneer de zaak voorkomt, is nog onduidelijk.","intensity":0,"negativity":1,"cluster_id":50,"similar_texts":"text805"},{"id":"70","publisher":"De Volkskrant","date":"2021-10-22","url":"https://krant.volkskrant.nl/titles/volkskrant/7929/publications/1392/articles/1468494/23/1","title":"Na pijnlijk verlies tegen Monaco moet PSV zich zorgen maken of overwinteren wel haalbaar is","text":"PSV1  \n  \nMonaco2  \n  \nHoog waren de Europese verwachtingen dit jaar van PSV, zeker toen het de Champions League op een haar na miste en verder moest in de Europa League. Maar na de 1-2-nederlaag in het eigen Philips Stadion tegen AS Monaco staat overwintering in Europa al op de tocht.  \n  \nIn aanloop naar het duel zei Monaco-trainer Niko Kovac dat Schmidt zijn ploegen geleidelijk beter kan maken. Maar tegen de nummer tien van de Franse competitie was het spel van PSV lange tijd ideeënloos, veelal slordig. Pas in de tweede helft toonde PSV zich aan de hand van Cody Gakpo de betere, al was het niet goed genoeg. Zorgwekkend was het geblesseerd uitvallen van de linksbuiten Noni Madueke, met de wedstrijd tegen Ajax voor de deur.  \n  \nHet wordt een hele klus voor PSV om de groepsfase van de Europa League te overleven, met vier punten uit drie duels en uitwedstrijden tegen het sterke Monaco en Real Sociedad nog voor de boeg.  \n  \nPSV begon het seizoen frivool, energiek, met klinkende zeges in de voorronde van de Champions League en tegen Ajax, voor de Johan Cruijff Schaal. Als voorproefje van het vernieuwde PSV met zes nieuwelingen, in het tweede seizoen onder Schmidt, de Duitse trainer die vorige zomer met hoge verwachtingen in Eindhoven arriveerde.  \n  \nMaar grotendeels verdwenen is de energie en de beweging waarmee PSV reikte tot op de drempel van de Champions League. Veel vaker oogt het spel stroef, zonder automatismen. De ploeg voelt zich senang als het kan reageren, de ballen kan veroveren en in de omschakeling kan toeslaan, met de rappe Gakpo en Madueke op de flanken.  \n  \nMoeilijker wordt het wanneer zelf het spel moet maken. Te vaak loopt het dan spaak, zeker omdat PSV de neiging heeft om veel door het centrum te combineren of wanneer het slordig is aan de bal, zoals in de eerste helft tegen Monaco. Te veel simpele passes gingen fout.  \n  \nMonaco voetbalde veel makkelijker, vooral voor rust, met het Franse talent Aurélien Tchouameni als prachtige speler om naar te kijken. Keer op keer combineerden de Monegasken zich door de zeeën van ruimte die PSV weggaf. Zonder de geschorste krachtpatser Ibrahim Sangaré oogde PSV kwetsbaar in de omschakeling.  \n  \nDe snelle Myron Boadu profiteerde maar één keer van de gaten die vielen in de defensie van PSV. Armando Obispo schatte een lange bal verkeerd in, waarna de voormalig AZ-spits PSV-doelman Joël Drommel passeerde. Maar wat als de aanvaller niet zo had getreuzeld toen hij voor rust nog twee keer alleen op Drommel afging?  \n  \nZo begon PSV een belangrijke week, waarin het knalrode cijfers presenteerde, beroerd. De club leed in het door corona gemankeerde seizoen een verlies van 23 miljoen euro, al geeft het forse tekort een enigszins vertekend beeld. De 50 miljoen euro die PSV afgelopen zomer incasseerde met de verkoop van onder meer Donyell Malen en Denzel Dumfries is niet meegenomen, omdat PSV de spelers na 1 juli verkocht.  \n  \nMonaco was de eerste van de twee serieuze krachtmetingen in een paar dagen tijd. Zondag wacht Ajax, de rijkere concurrent, voor wie PSV alle zeilen bijzet om het gat op zowel financieel als sportief vlak te verkleinen. Of in ieder geval niet nog verder te laten oplopen.  \n  \nDe Amsterdammers zagen hun begroting de afgelopen jaren in sneltreinvaart groeien naar 160 miljoen euro. PSV moet het doen met iets meer dan de helft.  \n  \nHet verandert niets aan de doelen van PSV om kampioen te worden, te overwinteren in Europa en de beker te winnen, verzekerde algemeen directeur Toon Gerbrands. Ofwel: Schmidt moet oogsten in zijn tweede seizoen bij PSV. Zeker nu hij meer tijd heeft gehad om de ploeg naar zijn hand te zetten.  \n  \nCarlos Vinicius kreeg in de spits de voorkeur boven Eran Zahavi. De logge Braziliaan legde de bal na een kwartier in de tweede helft klaar voor Gakpo, die de bal vanaf de rand het strafschopgebied laag binnen ramde. De geboren Eindhovenaar was als wel vaker dit seizoen de beste man bij PSV. Met fijne dribbels en een levensgevaarlijk schot.  \n  \nPSV richtte zich op en ging op zoek naar de overwinning. De ingevallen Yorbe Vertessen was dichtbij, maar schoot gehaast over. De ploeg van Schmidt miste de finesse en klasse om de zich steeds verder terugtrekkende Fransen echt te verontrusten.  \n  \nToen het Philips Stadion zich had neergelegd bij een gelijkspel, moest PSV alsnog de nederlaag incasseren. Sofiane Diop gleed een lage voorzet van dichtbij binnen.","intensity":0,"negativity":2,"cluster_id":31,"similar_texts":"text214"},{"id":"71","publisher":"Trouw","date":"2021-10-23","url":"https://krant.trouw.nl/titles/trouw/8321/publications/1388/articles/1469168/60/2","title":"Naast het nieuws","text":"De penisplant die in de kas van Hortus Botanicus in Leiden staat bloeit niet zo vaak. Volgens plantenkenners is het pas de derde keer dat deze Amorphophallus decus-silvae dit in Europa doet. De plant groeit in het wild alleen op Java.","intensity":0,"negativity":0,"cluster_id":10,"similar_texts":"text197"},{"id":"72","publisher":"Trouw","date":"2021-10-22","url":"https://krant.trouw.nl/titles/trouw/8321/publications/1387/articles/1468495/18/3","title":"Naomi Visser verrast met vijfde plek in meerkampfinale","text":"### WK turnen\n\nTurnster Naomi Visser is in de meerkampfinale van het WK turnen in Japan op de vijfde plaats geëindigd. Visser, die zich als elfde had geplaatst voor de eindstrijd, kwam na een foutloze meerkamp tot 52,832 punten. Daarmee zette ze haar beste WK-resultaat neer, na een veertiende plek in de WK-finale van 2018 en een 23ste plaats in 2019.  \n  \nMet haar vijfde plaats verbeterde Visser bovendien Nederlands beste prestatie ooit in een mondiale meerkampfinale. In 2001 eindigde Verona van de Leur op plek negen bij de WK in Gent. Het post-olympische WK in Kitakyushu kende, slechts drie maanden na de Olympische Spelen, wel een iets mindere bezetting, doordat diverse turnsters een pauze inlasten na hun deelname in Tokio.  \n  \nVoor Visser voelt de vijfde plek als revanche voor het missen van de Olympische Spelen. Omdat de turnster uit Papendrecht daags voor vertrek positief testte op corona, moest ze in Nederland achterblijven. \"Daar heb ik het moeilijk mee gehad, daarom voelt het dubbel zo fijn om nu zo'n resultaat neer te zetten.\"  \n  \nHet goud ging naar de Russische Angelina Melnikova, die haar eerste wereldtitel veroverde. Zij kwam tot een totaal van 56,632 punten.","intensity":0,"negativity":0,"cluster_id":52,"similar_texts":"text859"},{"id":"73","publisher":"Algemeen Dagblad","date":"2021-10-22","url":"https://krant.ad.nl/titles/algemeendagblad/7908/publications/26754/articles/1468496/8/2","title":"Navalny dankbaar voor Sacharovprijs","text":"De Russische oppositieleider Aleksej Navalny is het Europees Parlement dankbaar dat het hem de Sacharovprijs voor vrijheid van denken heeft toegekend. Hij is 'vereerd' met de mensenrechtenprijs, die volgens de gevangen politicus ook 'grote verantwoordelijkheid' met zich meebrengt. Het team van Navalny heeft zijn reactie op Twitter gezet. 'Ik ben het Europees Parlement heel dankbaar voor het waarderen van ons werk.' De 45-jarige Navalny zit sinds begin dit jaar gevangen in een Russisch strafkamp.","intensity":0,"negativity":0,"cluster_id":51,"similar_texts":"text627"},{"id":"74","publisher":"Trouw","date":"2021-10-23","url":"https://krant.trouw.nl/titles/trouw/8321/publications/1388/articles/1469168/13/4","title":"Nederlandse rapper Murda mag Turkije verlaten","text":"De Nederlands-Turkse rapper Murda mag terug naar Nederland, ondanks dat het Turks Openbaar Ministerie een celstraf tegen hem heeft geëist. Een rechter heeft gisteren bepaald dat zijn uitreisverbod is komen te vervallen. De 37-jarige rapper, wiens echte naam Önder Dogan is, werd zaterdag opgepakt op de luchthaven van Istanboel. Hij zat een nacht in de cel. Volgens het OM in Turkije moedigen de songteksten het gebruik van cannabis aan en daarom is een celstraf van vijf tot tien jaar tegen hem geëist.","intensity":0,"negativity":1,"cluster_id":38,"similar_texts":"text469"},{"id":"75","publisher":"De Telegraaf","date":"2021-10-23","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/54d54f677af03d837ac6b47a6755d704/web/OPS/cciobjects.json&hash=34a2abf7b831f145923d#/pages/10","title":"Olifant zet genen in tegen stropers","text":"Olifant zet genen in tegen stropers\n\nSlagtanden ontbreken steeds vaker bij vrouwtjesolifanten, volgens onderzoekers dwong de jacht op ivoor de dieren zich razendsnel aan te passen. \n\nFoto’s Getty Images\n\nNakomelingen tonen het aanpassingsvermogen van de olifanten. \n\n❮❯\n\nSnelle evolutie: vrouwtjes zonder slagtanden\n\ndoor Chris Ververs\n\nUtrecht Een sterk staaltje aanpassingsvermogen in Mozambique. Daar heeft een groeiend aantal vrouwtjesolifanten geen slagtanden meer. Buitensporige jacht op ivoor dwong deze populatie zich in sneltreinvaart aan te passen. Evolutie in de hoogste versnelling dus, menen biologen.\n\nHadden de meeste vrouwtjesolifanten tot medio jaren zeventig van de vorige eeuw nog ’gewoon’ slagtanden, de burgeroorlog tussen 1977 en 1992 maakte daar een einde aan. Om de strijd te kunnen bekostigen, maakten beide kanten van de oorlogsvoerders massaal jacht op kostbaar ivoor. Vooral olifanten in Gorongosa National Park waren de klos. Daar viel negentig procent van de populatie tijdens de burgeroorlog ten prooi aan stropers. Als gevolg kreeg de evolutie – slagtandloze olifantenvrouwtjes – een enorme boost.\n\nVersnelde evolutie door menselijk handelen. Die conclusie trekken Amerikaanse evolutiebiologen na het bestuderen van oude videobeelden. Waar negentig procent van de olifanten verdween, zagen onderzoekers het aantal slagtandloze vrouwtjes ná de oorlog bijna verdrievoudigen.\n\nHet was al tijdje bekend dat olifanten in Afrika kleinere slagtanden begonnen te krijgen. Nieuw is dat nu op dna-niveau is uitgezocht hoe het precies zit. Er is een vergrootglas op het evolutieproces gelegd, in dit geval een die door de mensheid is veroorzaakt, stelt evolutiebioloog Menno Schilthuizen van Naturalis Biodiversity Center. \n\n„Er zat in deze populatie olifanten al een mutant voor de twee genen die zorgen voor slagtanden. Doordat er een heel sterke natuurlijke selectie heeft plaatsgevonden door de stroperij (vooral) tijdens de burgeroorlog in Mozambique, zijn alle olifanten die dat gen droegen met rust gelaten. Die hadden immers geen slagtanden en waren niet interessant. Een evolutionair voordeel: ze overleefden langer, konden meer nakomelingen krijgen. Hun dna heeft zich sneller verspreid in die populatie met als gevolg dat de tandloosheid ook is toegenomen.” Waarom juist de vrouwtjesolifant geen slagtanden meer ’laat staan’, heeft een genetische oorzaak. „Het gen dat de tandeloosheid mogelijk maakt, is een beetje een raar gen. Dat is waarschijnlijk dodelijk”, weet de evolutiebioloog. „Het zit op het x-chromosoom en het is alleen maar dodelijk als je de mutatie op allebei je x-chromosomen hebt, als je een vrouwtje bent of als je het op het ene x-chromosoom hebt als je een mannetje bent. Die mannetjes gaan nog voordat ze geboren worden dood als ze die mutatie hebben. De vrouwtjes kunnen die mutatie niet van hun vader erven, want er is geen enkel mannetje die zo’n mutatie heeft.” \n\nVrees dat de vrouwtjes voorgoed tandeloos zijn, is ongegrond. „Ze hebben altijd – als ze tandeloos zijn – één goeie kopie van het gen en één ’foute’. Het gen voor gewone slagtanden zit nog wel in die populatie. Wellicht zijn vrouwtjes, nu ze minder bedreigd worden, al bezig voor nakomelingen te zorgen die weer slagtanden hebben.”\n\nAanpassing vanwege buitensporige ivoorjacht","intensity":0,"negativity":0,"cluster_id":35,"similar_texts":"text379"},{"id":"76","publisher":"De Telegraaf","date":"2021-10-23","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/54d54f677af03d837ac6b47a6755d704/web/OPS/cciobjects.json&hash=0317cb26d5d54e5287de#/pages/4-5","title":"Ontsteltenis over Baldwins dodelijke schot op filmset","text":"Ontsteltenis over Baldwins dodelijke schot op filmset\n\nEddy Terstall (l.) en Martin Koolhoven zijn beiden even verbijsterd over het fatale schot van Baldwin.\n\nFoto Matty van Wijnbergen\n\n❮❯\n\nVakgenoten wijzen op specialisten, protocollen en wetten\n\ndoor Niels Kalkman\n\nAmsterdam Wat is er in hemelsnaam gebeurd bij het fatale film-ongeluk met Alec Baldwin, waarbij de acteur een cameraregisseur doodschoot en iemand anders verwondde? Regisseur Martin Koolhoven snapt er helemaal niets van. Collega’s van hem evenmin. „Dit is helemaal niet mogelijk.” \n\nKoolhoven, die met de film Brimstone ook een internationaal uitgebrachte western maakte – Baldwin was bezig met het filmen van de western Rust – is met stomheid geslagen. „Er moeten zo veel fouten zijn gemaakt”, zegt hij stellig. „Hier zijn speciale mensen voor. Speciale protocollen en zelfs wetten. Dit kán echt niet zomaar en ik vraag me echt af wat er is gebeurd.” \n\nDe precieze omstandigheden zijn nog onbekend. Wat we wel weten, is dat Baldwin tijdens de opnamen heeft geschoten en dat daarbij de regisseur Joel Souza gewond raakte en de 42-jarige cameraregisseur Halyna Hutchins overleed aan haar verwondingen. \n\nOnklaar\n\nAlain de Levita, producent van grote producties als De slag om de Schelde en Bankier van het verzet, vertelt dat een ongeluk als dit ondenkbaar is. „Eigenlijk is het heel simpel: wapens die gebruikt worden bij films zijn onklaar gemaakt. Anders mag je ze niet eens vervoeren. Er moet dus iets vreselijks fout zijn gegaan.”\n\nOok filmmaker Eddy Terstall is verbijsterd door wat er is gebeurd. „Je werkt echt met heel veel procedures en protocollen”, vertelt de filmregisseur. „Op een dag waarop er met wapens wordt gewerkt, is er een specialist die daarmee bezig gaat. Er zijn wapens die volledig onklaar zijn gemaakt en echte wapens waarmee met losse flodders geschoten kan worden.” Die laatste categorie wordt op de set alleen aangeraakt door de specialist, diens assistent en de acteur die met het wapen aan de gang moet, legt Terstall uit. „En dan moet je als acteur maar uitgaan van de expertise van een specialist.” \n\nProjectiel\n\nOok met losse flodders is het niet de bedoeling om in iemands richting te schieten, legt Terstall uit. „Het blijft een wapen en daar blijft een drukmechanisme achter zitten. In 99.999 procent van de gevallen gaat het gewoon goed. Maar een wapen blijft een wapen, en er kan altijd een stukje metaal loskomen of iets in de loop gevallen zijn. Dat kan tot projectiel worden gemaakt, ook al is het geen kogel.”\n\nKoolhoven vraagt zich ook af hoe het mogelijk is dat er twéé mensen gewond zijn geraakt. „Is hij al schietend richting de camera gelopen? Dat kan, bij bepaalde shots. Maar hoe schiet je dan iemand dood? Ik begrijp er helemaal niets van.” \n\nHarry Wiessenhaan, specialeffects-specialist die ’de wapens’ doet voor veel grote Nederlandse films, spreekt van een ’vreselijk ongeluk’. „We werken al 51 jaar met wapens en dit is natuurlijk in onze bedrijfstak. We zijn allemaal ontzettend geschokt.” Wiessenhaan wilde niet verder ingaan op wat er zou kunnen zijn gebeurd op de filmset in Santa Fe.\n\nAlec Baldwin zegt „in shock” te zijn. „Er zijn geen woorden voor”, zo schrijft hij op Twitter.\n\nHet is, ondanks alle strenge reguleringen, niet de eerste keer dat het zo misgaat. In 1993 overleed acteur Brandon Lee (zoon van Bruce Lee) op 32-jarige leeftijd bij een bizar ongeluk op de set van The Crow. In de loop van een pistool was een kogel achtergebleven, zonder dat collega-acteur Michael Massee dat wist. Hij schoot op Lee, die een paar uur daarna in het ziekenhuis overleed. \n\nIn 2017 overleed stuntman Johann Ofner door een vergelijkbaar incident toen hij een kogel op zijn borst kreeg bij opnames voor hiphop-groep Bliss n Eso.\n\n’Dit kán echt niet zomaar en ik \n\nvraag me af wat \n\ner is gebeurd’","intensity":0,"negativity":1,"cluster_id":6,"similar_texts":"text410"},{"id":"77","publisher":"NRC Handelsblad","date":"2021-10-22","url":"https://www.nrc.nl/nieuws/2021/10/22/huizenmarkt-ook-cbs-en-kadaster-meten-grootste-prijsstijging-koopwoningen-sinds-2000-a4062746#20211022-79873-302","title":"Ook CBS en Kadaster meten grootste prijsstijging koopwoningen sinds 2000","text":"De prijzen van bestaande koopwoningen waren in september 18,5 procent hoger dan een jaar eerder. Dat is de grootste prijsstijging na juli 2000. Tegelijk wisselden voor de derde maand op rij duidelijk minder woningen van eigenaar dan een jaar eerder, aldus statistiekbureau CBS en het Kadaster.Na een dieptepunt halverwege 2013 beleven de prijzen van koopwoningen een voortdurende stijging. De afgelopen maanden bereikte die keer op keer de hoogste stand in jaren.Vorige maand kregen 17.575 Nederlanders de sleutels van hun nieuwe huis, 15 procent minder dan in september 2020. In juli en augustus waren ook al duidelijke afnames te zien. In de eerste drie maanden van dit jaar kochten nog opvallend veel mensen een huis. Zo steeg het aantal transacties in januari bijna 40 procent. Mede daardoor ligt het aantal transacties over de eerste negen maanden van 2021 nog steeds relatief hoog, vergeleken met voorgaande jaren.In het derde kwartaal is in alle provincies het aantal transacties van bestaande koopwoningen gedaald. In Overijssel was de daling ten opzichte van een jaar eerder het grootst, namelijk ruim 20 procent. In Flevoland was de daling met zo'n 7 procent het kleinst. In de laatstgenoemde provincie stegen de woningprijzen voor het vierde kwartaal op rij het meest van het land, deze keer met bijna 22 procent.In Amsterdam, Rotterdam en Den Haag gingen de prijzen van bestaande koopwoningen het afgelopen kwartaal minder hard omhoog dan gemiddeld. Utrecht had als enige van de vier grote steden te maken met een bovengemiddelde prijsstijging.Makelaarsvereniging NVM kwam eerder deze maand ook al met cijfers over de woningmarkt, over het derde kwartaal. Die zijn niet één op één te vergelijken met de gegevens van CBS en Kadaster. De trend was niettemin hetzelfde: de woningprijzen stijgen door, terwijl het aantal transacties daalt. (ANP)\n\nEen versie van\n\ndit artikel\n\nverscheen ook in\n\nNRC Handelsblad\n\nvan 22 oktober 2021","intensity":0,"negativity":1,"cluster_id":5,"similar_texts":"text14"},{"id":"78","publisher":"Trouw","date":"2021-10-22","url":"https://krant.trouw.nl/titles/trouw/8321/publications/1387/articles/1468495/7/1","title":"Ook op haar laatste Europese top moet Merkel weer bemiddelen","text":"Als de vrouw die vanaf haar eerste Europese top in 2005 al de 'koningin van het compromis' werd genoemd, zullen de Europese leiders Angela Merkel als bondskanselier van Duitsland nog gaan missen. Het is dezer dagen haar laatste Europese top in Brussel, de laatste ruzie, het laatste vorkje 'zeebaars met verveineschuim' met Emmanuel Macron. Het is ook voor het laatst dat ze een poging doet de gemoederen tot bedaren te brengen.  \n  \nWant die zijn hoog opgelopen, over de Poolse rechtsstaat vooral. Europa wordt hoorndol van het voortdurende Poolse gemarchandeer met de onafhankelijkheid van rechters en inmiddels ook met het Europese recht. Een door de politiek benoemd grondwettelijk hof oordeelde dat de Poolse grondwet boven de Europese gaat.  \n  \n\"De onafhankelijkheid van rechters is niet onderhandelbaar\", brieste de Nederlandse premier Rutte voordat hij naar binnen liep. Zijn Hongaarse collega Victor Orbán, als vriend van Polen, kaatste met een overtuigd gezicht terug dat Brussel een 'heksenjacht' tegen Polen voert.  \n  \nMerkel meent intussen dat het probleem van de Poolse rechtsstaat vooral onderwerp moet zijn van een goed gesprek. Ze ziet weinig heil komen van alle pogingen van de Europese Commissie om de kwestie juridisch aan te pakken. \"Een lawine van rechtszaken bij het Europese Hof zal het zeker niet oplossen\", zei ze voor ze de vergadering in ging.\n\nDe vraag wat de EU is\n\nDe bijeenkomst van Europese leiders zou eigenlijk over de gestegen energieprijzen, achterblijvende vaccinleveringen en handel gaan, maar op het laatste moment was de Poolse rechtsstaat nog aan de agenda toegevoegd.  \n  \nDat was op verzoek van Polen zelf, want het land meent dat Brussel zich steeds meer domeinen toeëigent. Rechtspraak is volgens Polen een eigen, nationaal pakkie-an. Een onbegrijpelijk standpunt, zo liet David Sassoli, de voorzitter van het Europees Parlement aan de Europese leiders weten. \"Polen schreef de wetten die in Europa gelden samen met ons allemaal. We maakten samen de regels, dus er kan geen sprake van zijn dat de EU die oplegt.\"  \n  \nToch is het de moeite waard om naar Morawiecki te luisteren, zegt Merkel. Volgens haar ligt er onder zijn klacht een diepere laag, namelijk: \"De vraag wat de EU is. Moet het een steeds hechtere unie zijn, of meer nationaal? Dat is niet alleen iets dat speelt tussen Polen en de EU. Het speelt in meer lidstaten.\" Het zal niet een discussie zijn waar ze gisteren aan toe zijn gekomen, daarvoor lagen de benaderingen te ver uiteen.\n\nKernbomoptie\n\nWaar premier Mark Rutte sprak over 'artikel 7 in gang zetten' - de gecompliceerde kernbomoptie waarbij een lidstaat zijn stemrecht verliest - zagen andere nationale leiders meer in het aanmoedigen van de Europese Commissie om financiële maatregelen tegen Polen te treffen. Een derde groep verkoos de benadering-Merkel.  \n  \nTot die laatste groep behoorde bijvoorbeeld de Luxemburgse premier Xavier Bettel, die het nogal armoedig vindt om een collega-land boetes op te leggen. \"Als het alleen werkt met geld, dan hebben we een moreel probleem\", zei hij. \"Laten we eerst praten en samen een oplossing vinden en niet onmiddellijk beginnen over boetes of geld.\"  \n  \nDe vergadering van de regeringsleiders, die bij het sluiten van deze krant nog voortduurde, verliep naar verluidt zonder stemverheffen.  \n  \nVolgens een bron leek het er sterk op dat de leiders zowel de dialoog willen inzetten, als de sanctiemogelijkheden die in de Europese verdragen staan. Dat betekent dat de miljarden aan Europese subsidies voor Polen binnenkort echt in gevaar komen.  \n  \nopinie 20  \n  \nCommentaar","intensity":0,"negativity":0,"cluster_id":12,"similar_texts":"text255"},{"id":"79","publisher":"Algemeen Dagblad","date":"2021-10-22","url":"https://krant.ad.nl/titles/algemeendagblad/7908/publications/26754/articles/1468496/8/4","title":"Op zoek naar omstreden gebedsgenezeres Jomanda","text":"### Na de zaak Millecam weinig meer van haar vernomen\n\n,,Ze moest en zou op de brandstapel\", zegt Tineke de Nooij (80). De Nooij maakte twintig jaar geleden al drie documentaires over Jomanda in de tijd dat die de wereld over reisde. De gebedsgenezeres stond in haar blauwe jurk voor volle zalen. Het waren on-Nederlandse toestanden; mensen die schuddend op de vloer lagen, die genazen door haar aanraking of instraling. De Nooij vond het fascinerend wat Jomanda deed. ,,Als Jomanda op de radio was, straalde ze Bar le Duc water in en daarvoor kwamen mensen dan naar de studio om dat op te drinken.\"  \n  \nJomanda, echte naam Johanna Damman, werd geboren in Deventer. In de show van Tineke de Nooij Tineke en de paranormale wereld in 1991 was ze voor het eerst te zien. Ze hield daarna jarenlang de zogeheten healings in de evenementenhal in Tiel. Ze maakte ook radioprogramma's. Tegen televisiepresentatrice Sylvia Millecam zou ze gezegd hebben dat zij een bacteriële infectie had door haar siliconen, en dus niet de borstkanker waar ze behandeling voor behoefde. \n\nKwakzalvers\n\nJomanda staat op plek 15 in de top 20 kwakzalvers van de twintigste eeuw. Na verschillende rechtszaken, waarin haar de verantwoordelijkheid voor Millecams dood werd verweten, sprak het hof haar in 2010 vrij. Het OM ging tegen deze beslissing in cassatie, maar de Hoge Raad besliste in 2013 dat zij niet schuldig was aan de dood van de actrice.  \n  \nNol Willemsen, de weduwnaar van Sylvia Millecam kon leven met die beslissing van de rechter. Hij besloot mee te werken aan de documentaire van Videoland. Om te voorkomen dat dingen een eigen leven gaan leiden, zegt hij. Bij een paar healings is hij mee geweest, maar hij had zelf niet veel op met Jomanda, hij is niet zo'n zwever. Sylvia was dat wel, zij geloofde in Jomanda. ,,Iedereen die Syl tegensprak, stootte ze af. Ik besloot haar te steunen tot het bittere einde.\"   \n  \nMet Jomanda is hij het nooit eens geweest, maar hij draagt haar niets na. ,,Ze is geen arts, ze wist niet beter. Ze betekende veel voor Syl, die is er zeker dertig keer geweest.\" Ontmoet heeft hij haar nooit meer, ook niet voor de documentaire.   \n  \nTineke de Nooij is van de nuchtere lijn: als je iets mankeert ga je naar de dokter. ,,Maar er zijn mensen die afschuwelijke hoofdpijnen hebben of andere psychische klachten, die gewoon genazen door Jomanda. Een placebo-effect noem ik dat.\" Dat Millecam niet naar een reguliere arts ging, was haar eigen keuze. Dat heeft ze persoonlijk nog tegen De Nooij gezegd. ,,Ze liet zelfs haar visagisten instralen in Tiel door Jomanda.\"  \n  \nDe Nooij heeft reizen gemaakt met Jomanda, was dagen met haar op pad, zag dingen die ze niet kon verklaren. ,,Wat mij het meeste aangreep was toen we in Bosnië-Herzegovina waren en zij zwaar getraumatiseerde weduwen ging helpen. Ze begon in een voor mij totaal onverstaanbare taal te brabbelen. Dat vrouwtje hing daar ineengezakt in een stoel, en nadat Jomanda iets met haar had gedaan, stond ze weer rechtop.\"\n\nGebukt onder gave\n\nTwintig jaar geleden was zij op bezoek bij Jomanda en haar toenmalige man Paul. Ook kwam Jomanda langs bij De Nooij in Zuid-Afrika. Wat er met Sylvia Millecam is gebeurd, was nooit een onderwerp van gesprek. ,,Ze heeft er één keer iets over gezegd, dat ze beweerd heeft dat Sylvia geen kanker had, maar dat het aan haar siliconen lag.\"   \n  \nDe Nooij had het idee dat Jomanda gebukt ging onder haar gave. ,,Sowieso is het ongewild kunnen invoelen en voelen van andermans leed niet gemakkelijk. Ze had wel vrienden, maar trok dan toch verkeerde mannen. Eigenlijk de enige man die wel goed voor haar was, was Paul.\" Uiteindelijk verloren ze het contact met elkaar.  \n  \nToen de vraag kwam van de documentairemakers van Discovery + of ze mee wilde naar Canada, op zoek naar Jomanda, hoefde De Nooij geen twee keer na te denken. ,,Tuurlijk! Op mijn oude dag naar Canada, wat geweldig.\"   \n  \nZe is net drie weken terug. Ja, ze hebben haar gevonden. Haar vriend van toen, Paul, bleek verongelukt in Frankrijk. ,,Jomanda leeft een zeer teruggetrokken bestaan. Ik vind het verschrikkelijk dat zij nu zo eenzaam is.\" Meer kan ze eigenlijk niet verklappen over de documentaire. ,,Maar ze spaart wel engeltjes. Die stonden in haar tuin.\"  \n  \nVanaf vrijdag 29 oktober is het eerste deel van Jomanda, lady of the light te zien op Discovery +.","intensity":0,"negativity":1,"cluster_id":43,"similar_texts":"text475"},{"id":"80","publisher":"NRC Handelsblad","date":"2021-10-22","url":"https://www.nrc.nl/nieuws/2021/10/21/opa-hield-ook-van-rebelse-vrouwen-a4062651#20211022-79873-212","title":"Opa hield ook van rebelse vrouwen","text":"Familiegeschiedenis Grasduinend in haar huis vond Margot Dijkgraaf een oud artikel van haar in 1934  overleden grootvader. Net als zijzelf bleek hij geïnteresseerd in rebelse vrouwen in de letteren.,Op de dag dat Margot Dijkgraafs grootvader Leen haar grootmoeder Mien ten huwelijk vroeg, Pasen 1916, waren zij op bezoek bij haar familie in Goes. De vrouwen en de mannen zaten apart, zoals dat ging in die tijd: de vrouwen in de woonkamer, de mannen buiten op het terras. Het gesprek van de mannen ging over kiesrecht voor iedereen, ook voor vrouwen. Moest dat nou echt, vroegen ze zich af.\n\n‘Plotseling hoorde Mien hoe Leen zijn stem verhief, verbaasd vielen de mannen stil. Waarom zouden Mien, Jane, Lise en de andere vrouwen hier niet mogen stemmen, zei hij. Ze hebben gestudeerd, ze zijn slim, zijn ze niet vaak intelligenter dan wijzelf? Ze werken, ze dragen bij aan een nieuwe samenleving, ze onderwijzen de nieuwe generatie. Zijn ze niet praktischer ingesteld, zijn ze niet in staat dingen veel efficiënter te organiseren dan wij?’\n\nMien, schrijft Margot Dijkgraaf in In de voetsporen van mijn grootvader, kreeg een kleur van verrassing. Hij durfde wel. En wat was hij modern, hij las ook al boeken die door vrouwen waren geschreven. En Leen? Die besefte: het was nu of nooit. ‘Bij het afscheid vroeg hij of ze nog een kleine wandeling met hem wilde maken. Ze liepen een stukje langs de haven, ze voelde dat hij worstelde, de conversatie stokte. Wilde ze met hem trouwen, over een tijdje? Mien bleef staan. Ze kreeg een kleur, glimlachte verlegen.’\n\nGrasduinen\n\nIs het zo gegaan? Het zou kunnen. Margot Dijkgraaf, schrijft ze, merkte in haar zoektocht naar het verleden van haar grootvader dat ‘als je weet wat iemand leest en schrijft, je heel dichtbij komt’. En dat wist ze, door de boeken die haar moeder nog had bewaard van haar grootvader, maar vooral door wat ze in coronatijd al grasduinend vond in haar huis: een koffertje dat decennialang onder haar moeders bed had gelegen, met daarin een Duitstalig, 26 pagina’s lang artikel dat haar grootvader schreef over Penthesileia, koningin van de Amazonen en hoofdfiguur in een tragedie van de Duitse dichter en schrijver Heinrich von Kleist (1777-1811).\n\nOp dat moment wil ze weten: wie was die grootvader die ze nooit heeft gekend – Leendert de Jongh stierf in 1934, 47 jaar oud – die weigerde zijn plek in te nemen in het familiebedrijf van boomkwekers en zaadhandelaren, in plaats daarvan het onderwijs in ging en kennelijk net als zijzelf geïnteresseerd was in rebelse vrouwen in de letteren. Na de vondst van het artikel zoekt ze verder: in krantenarchieven, in geschiedenisboeken en bovenal in de literatuur, ‘altijd een ideale manier om je wereld te vergroten en er meer van te begrijpen’.\n\nSchrijver en literatuurcriticus Margot Dijkgraaf (1960) ontving in september de Gouden Ganzenveer voor haar verdiensten voor ‘het geschreven woord in de Nederlandse taal’, lezers van NRC kennen haar van haar vele recensies van Franstalige literatuur. Al die liefde voor de werelden die boeken voor je ontsluiten lees je terug in In de voetsporen van mijn grootvader, in feite een intelligente en overtuigende mengeling van geschiedschrijving en geromantiseerde non-fictie. Passages over de mogelijke gevoelens, uitspraken en belevenissen van haar grootvader spelen zich af tegen de achtergrond van wat in diens tijd zoal plaatshad: meer toegang tot onderwijs dankzij nieuwe wetgeving, de vluchtelingenstroom tijdens de oorlog, ontwikkelingen in de kunst na die oorlog, het toenemend hoge aanzien van het beroep van leraar.\n\nOp die manier wordt het boek als vanzelf ook nog een behartenswaardig pleidooi voor literatuur en literatuuronderwijs. ‘Literatuur verbindt je met de werkelijkheid, niet alleen die van nu, maar ook die van een eeuw geleden. Via de verbeelding kun je daar komen waar feiten tekortschieten.’\n\nMargot Dijkgraaf: In de voetsporen van mijn grootvader. Atlas Contact, 216 blz. € 21,99\n\n●●●●●\n\nEen versie van\n\ndit artikel\n\nverscheen ook in\n\nNRC Handelsblad\n\nvan 22 oktober 2021\n\nEen versie van\n\ndit artikel\n\nverscheen ook in\n\nNRC in de ochtend\n\nvan 22 oktober 2021","intensity":0,"negativity":0,"cluster_id":54,"similar_texts":"text755"},{"id":"81","publisher":"NRC Handelsblad","date":"2021-10-22","url":"https://www.nrc.nl/nieuws/2021/10/21/plotseling-vliegverbod-overvalt-nederlanders-in-marokko-a4062705#20211022-79873-102","title":"Plotseling vliegverbod overvalt Nederlanders in Marokko","text":"Reisbeperkingen Duizenden Nederlanders komen Marokko moeilijk uit door een vliegverbod. Velen proberen het  via België of zelfs Spanje.,Voor Nederlanders is het donderdag veel moeilijker geworden een vliegbestemming in Marokko te bereiken. Sinds middernacht (van woensdag op donderdag) was het al niet meer mogelijk rechtstreeks van en naar Marokko te vliegen, dit als gevolg van een plotseling verbod van de Marokkaanse autoriteiten. En deze donderdag kwamen daar nieuwe beperkingen bij voor passagiers die via een omweg, bijvoorbeeld via België, naar Marokko wilden reizen. Reisorganisatie Taoufik, actief op de route Nederland-Marokko, zei tegen NRC deze omweg niet meer te faciliteren. De organisatie is bang dat bijvoorbeeld Marokkanen met een Nederlands paspoort die onder meer via Brussel naar Tanger of Marrakech willen vliegen in België worden tegengehouden. Een medewerker van de Utrechtse vestiging: „Niet alleen Nederland, maar ook Nederlanders staan op de zwarte lijst. Ze worden nu al tegengehouden bij het inchecken als ze een omweg proberen te vinden naar Marokko.” Het Marokkaanse consulaat zei echter donderdagmiddag tegen nu.nl dat de indirecte route naar Marokko via bijvoorbeeld Portugal en België nog steeds openstaat.Woensdag werd bekend dat de Marokkaanse autoriteiten direct en voor onbepaalde tijd het luchtruim sluiten voor vluchten van en naar Nederland, Duitsland en Verenigd Koninkrijk. De Marokkaanse overheid gaf daarvoor geen enkele reden. Een Marokkaanse nieuwssite meldde dat het een voorzorgsmaatregel zou zijn tegen de verspreiding van een nieuwe variant van het coronavirus. Die zou in het Verenigd Koninkrijk al zijn opgedoken. De plotselinge maatregel zorgde voor grote consternatie in de Nederlands-Marokkaanse gemeenschap. „De telefoon staat hier niet stil”, zegt Sarah (ze wil niet met haar achternaam in de krant) van Taoufik Reizen in Amsterdam. „Mensen zijn bezorgd over familieleden die in Marokko zitten en graag terug willen. Het vliegverbod komt uit het niets, men had dit niet verwacht. Nederland heeft geen code rood, en er is ook geen vooraankondiging gedaan. Niemand die het begrijpt.” Minstens tien dagenVanuit de Marokkaanse reiswereld kwamen donderdag berichten dat reizigers met een Nederlands paspoort die via een omweg naar Marokko willen, eerst moesten bewijzen dat ze ten minste tien dagen in het betreffende land hadden verbleven. Deze berichten werden niet bevestigd door de Marokkaanse autoriteiten. Een vraag hierover van NRC aan de Marokkaanse ambassade werd niet beantwoord. Om aan onduidelijkheid voor Nederlandse paspoorthouders een eind te maken, besloot Taoufik – dat veel samenwerkt met Air Arabia en Royal Air Maroc – de omwegen vanuit Nederland richting Marokko vanaf donderdag niet meer te faciliteren. Omgekeerd, richting Nederland, gebeurt dat nog wel. „De vluchten vanuit Marokko naar België zijn al bijna volgeboekt”, aldus de medewerker van Taoufik. „Als alternatieven worden nu ook Parijs of Madrid geprobeerd. Mensen doen er echt van alles aan om vanuit Marokko alsnog Nederland te bereiken.” Donderdagavond meldde het ministerie van Buitenlandse Zaken op Twitter dat Marokko op korte termijn een aantal commerciële vluchten gaat toestaan waarmee Nederlanders direct naar huis kunnen vliegen.Rachida Kouchani (28) reisde dinsdag vanuit Nederland naar het zuiden van Marokko, waar ze net voor het vliegverbod aankwam. Kouchani is daar op bezoek bij haar oma, haar ouders kwamen al eerder. Hoewel ze geluk had net op tijd in Marokko te zijn gearriveerd, „verloopt mijn bezoek stressvol”, vertelt ze via een gebrekkige telefoonlijn. „Dat komt vooral omdat we schrokken van de maatregel, niemand hier iets uitlegt en we niet weten of we terug kunnen komen naar Nederland.” Kouchani wil begin november terug naar Nederland.\n\nNiemand hier die iets uitlegt en we weten ook niet of we terug kunnen komen naar Nederland\n\nRachida Kouchani zit vast in Marokko\n\nNa de Marokkaanse maatregel van woensdagnacht heeft Transavia alle vluchten vanuit Nederland op Marokko tot 27 oktober geannuleerd. Daarvan worden „minstens vijfduizend passagiers de dupe, schat ik”, zegt een woordvoerder. De gedupeerden krijgen van Transavia hun geld terug of het aanbod voor een alternatieve vlucht. Afgelopen week waren er tot aan woensdagavond 3.500 mensen via Transavia naar Marokko vertrokken. Door de herfstvakantie is het volgens Transavia en Taoufik drukker dan doorgaans, zij het niet zo druk als in de zomervakantie. Behalve veel gepensioneerden gingen in de herfstvakantie ook veel jongere Marokkaanse Nederlanders naar Marokko.In Marokko is iets meer dan de helft van de mensen (56,7 procent) gevaccineerd. Dat ligt hoger dan het gemiddelde in de wereld. Bij het begin van de coronacrisis, maart 2020, zaten in Marokko ook al veel reizigers vast die wilden terugvliegen naar Nederland. Sommigen zaten er zelfs maanden.Met medewerking van Niki Korteweg\n\nIn het Verenigd Koningrijk is deze zomer een nieuwe afstammeling van de deltavariant van het coronavirus opgedoken die virologen nauwlettend in de gaten houden. De subvariant, AY.4.2., lijkt volgens de eerste berichten iets besmettelijker dan de deltavariant, zo’n 10 tot 15 procent.\n\nOok in Nederland is de variant de afgelopen tien weken al opgemerkt in de kiemsurveillance van het RIVM. In een steekproef van 1.000 zijn 1 of 2 besmettingen met AY.4.2. Het aandeel neemt vooralsnog niet toe.\n\nWereldwijd circuleren duizenden varianten van het coronavirus. Vier daarvan zijn door de WHO aangemerkt als zorgwekkende variant, waaronder Delta. De subvariant is nog niet apart als zorgwekkende variant aangemerkt, hoewel alle AY-varianten onder Delta vallen.\n\nHet is nog niet te zeggen of en hoe de nieuwe subvariant AY.4.2. de dynamiek van de pandemie zal beïnvloeden. Dat hangt onder meer af van de werking van de vaccins. Mede dankzij de hogere vaccinatiegraad zal de invloed naar verwachting minder zijn dan die van de deltavariant, die voor de zomer in hoog tempo voorganger Alfa verdrong.\n\nEen versie van\n\ndit artikel\n\nverscheen ook in\n\nNRC Handelsblad\n\nvan 22 oktober 2021\n\nEen versie van\n\ndit artikel\n\nverscheen ook in\n\nNRC in de ochtend\n\nvan 22 oktober 2021","intensity":0,"negativity":0,"cluster_id":53,"similar_texts":"text247"},{"id":"82","publisher":"Algemeen Dagblad","date":"2021-10-22","url":"https://krant.ad.nl/titles/algemeendagblad/7908/publications/26754/articles/1468496/10/1","title":"Politiebond is woedend","text":"### 'Moeten af van falend leiderschap en verfoeilijke cultuur'\n\nIn het buitenland ontstaat daardoor verwarring wie nu precies het aanspreekpunt is voor Nederland: de nieuwe mensen of het al bekende netwerk van politieliaisons?  \n  \n,,Het is van de zotte dat er nu al mensen van het MIT in het buitenland opduiken, terwijl ze hun eerste onderzoek nog moeten draaien'', zegt een bron binnen het OM, die spreekt van 'dringen bij de gate op Schiphol'.   \n  \nNaast het MIT en de nieuwe Taskforce Aanpak Criminele Machtsstructuren (ACM) is ook het Strategisch Kenniscentrum voor Georganiseerde en Ondermijnende Criminaliteit in oprichting. Dat nieuwe kenniscentrum in Vlissingen wil naar verluidt, net als het MIT, inzage in de enorme hoeveelheid data uit criminele chatdiensten zoals Encrochat en Sky. Het OM zegt die data niet te kunnen verstrekken. ,,Het is niet een verzameling waarin iedereen naar hartenlust kan grasduinen. De cryptodata kunnen uitsluitend gebruikt worden binnen een strafrechtelijk onderzoek.'' Maar de roep om de data is er zeker, stelt een bron: ,,Er is een ware dans om de encryptiedata gaande.''  \n  \nVoorzitter Jan Struijs van de Nederlandse politiebond reageert furieus op het getouwtrek als het gaat om de bestrijding van de allerzwaarste criminelen. ,,Dit is nu precies het falende leiderschap en de verfoeilijke cultuur waar we keihard vanaf moeten. Dit zijn onderwerpen die leiders met elkaar moeten bespreken en niet achter elkaars rug om moeten uitspelen voor eigen eer en glorie. Dit gaat over te grote ego's, jaloezie in de top en het niet kunnen en willen samenwerken.''  \n  \nVolgen Struijs werken 'duizenden professionals bij de politie zich de vouwen uit hun broek in de bestrijding van ondermijning. Zij verdienen leidinggevenden die verder kunnen kijken dan hun eigen ego, hun eigen team, dienst, eenheid of zelfs korps.'  \n  \nIn zijn mail noemt Andy Kraag, het hoofd van de Landelijke Recherche, de Taskforce ACM nu al een succes. Tien onderzoeksteams draaien verschillende onderzoeken en jagen op de grootste criminele kopstukken in binnen- en buitenland. 'En ook in onze aanpak van ransomware en underground banking staan we allerminst stil.' Het Landelijk Parket van het OM heeft volgens de mail 'dedicated officieren van justitie' vrijgemaakt om de onderzoeken aan te sturen.  \n  \nDatzelfde Landelijk Parket zegt liever niet te spreken van termen als een taskforce of dedicated officieren. ,,Waar het om gaat, is dat door het Landelijk Parket en de Landelijke Eenheid op grote schaal en intensief strafrechtelijke onderzoeken worden uitgevoerd naar gewelddadige, criminele machtsstructuren. We richten ons met alle middelen op onder meer de opdrachtgevers van liquidaties, internationale drugshandel en witwassen.''  \n  \nIn een officiële reactie zegt de politie zich achter het MIT te scharen. ,,Het MIT richt zich op de onderliggende fenomenen, vooral op de logistieke en financiële processen en tracht op deze wijze het criminele bedrijfsproces te frustreren. Dat vraagt dedicated capaciteit, andere competenties en vooral een multidisciplinaire benadering.''","intensity":0,"negativity":1,"cluster_id":48,"similar_texts":"text619"},{"id":"83","publisher":"De Volkskrant","date":"2021-10-22","url":"https://krant.volkskrant.nl/titles/volkskrant/7929/publications/1392/articles/1468494/2/1","title":"Poolse premier belooft delen rechtssysteem te hervormen onder financiële druk van EU","text":"Polen zegt bereid te zijn omstreden onderdelen van zijn juridische stelsel aan te passen om de twijfels in de EU over de Poolse rechtsstaat weg te nemen. De Poolse premier Morawiecki liet dat donderdagavond aan zijn EU-collega's weten. Die spraken hem aan op de ondermijning van de rechtsstaat.  \n  \nVeel leiders uitten hun 'diepe en fundamentele zorg' over de manier waarop regeringspartij PiS in Warschau de onafhankelijkheid van de rechterlijke macht knevelt. Volgens betrokkenen was de toon 'kalm, niet verhit'. Morawiecki weersprak de kritiek en zei dat die op 'misverstanden en misinterpretaties' berust.  \n  \nAl bij aankomst van de EU-top maakten verscheidene leiders duidelijk niet uit te zijn op een harde confrontatie, zoals in juni toen de Hongaarse leider Orbán onder vuur werd genomen vanwege diens lhbti-wetten. 'Gefocust maar zo kalm mogelijk', zei premier Rutte over het debat dat hij over de rechtsstaat in Polen wenste. Bondskanselier Merkel pleitte bij aanvang van haar laatste (107de) EU-top voor 'dialoog' in plaats van een 'waterval aan rechtszaken' tegen Polen. Ze overlegde vooraf met Morawiecki, net als de Franse president Macron, om verrassingen te voorkomen.  \n  \nDe Poolse premier ligt zwaar onder vuur nadat het Poolse Constitutionele Hof (gevuld met regeringsgezinde rechters) begin deze maand delen van het EU-Verdrag als 'onverenigbaar' met de Poolse wetgeving betitelde. Praktisch stelt Polen zich daarmee deels buiten de Europese rechtsorde waarvoor het tekende bij toetreding.  \n  \nEerder oordeelde het Europese Hof van Justitie dat de nieuwe Poolse Tuchtkamer voor kritische rechters niet door de beugel kan. Warschau weigert echter gehoor te geven aan deze uitspraak van het Europese Hof, tot grote boosheid van lidstaten, de Europese Commissie en het Europees Parlement. Die dreigen de EU-subsidies voor Polen af te knijpen.  \n  \nMorawiecki zei zijn EU-collega's niet te zullen zwichten 'voor chantage'. Volgens Morawiecki gedraagt Polen zich niet anders dan andere EU-landen. Hij verklaarde 'open te staan' voor gesprekken om 'de geschillen' op te lossen en kondigde 'hervormingen' aan die het vertrouwen in de Poolse rechtsstaat moeten herstellen, een belofte die hij al eerder deed.  \n  \nMorawiecki gaf geen details maar betrokken EU-ambtenaren verwachten een herziening van de omstreden (regeringsgezinde) Tuchtkamer. Daarover hangt Polen sowieso een dwangsom boven het hoofd vanwege het negeren van het vernietigende vonnis hierover van het Europese Hof van Justitie. De Luxemburgse premier Bettel noemde het jammer dat Polen alleen gevoelig is voor financiële druk en niet voor 'morele argumenten'.  \n  \nDe Commissie overweegt de EU-geldkraan naar Polen dicht te draaien als het land zich buiten de Europese rechtsorde blijft plaatsen. Dat is een stevig drukmiddel, want Warschau kan komende jaren rekenen op zeker 125 miljard euro aan EU-subsidies. Veel leiders steunen die aanpak, onder wie ook premier Rutte.  \n  \nMerkel benadrukte dat de principiele vraag over de reikwijdte van de Europese bevoegdheden een bredere discussie vergt. Eerder lag zij overhoop met het Duitse grondwettelijke hof in Karlsruhe dat oordeelde dat de ECB haar boekje te buiten was gegaan bij het stutten van de euro. 'Hoe kijken lidstaten naar de EU: als een steeds hechtere Unie of zijn ze meer gericht op de natiestaat. Dat is niet alleen in Polen een discussie', aldus Merkel. Zij wil dat de speciale Conferentie over de Toekomst van Europa - die begin volgend jaar met adviezen moet komen - zich hierover buigt.  \n  \nPolen kreeg volop steun van Hongarije. De Hongaarse premier Orbán noemde Polen 'het beste EU-land'. Sancties tegen Warschau zouden 'belachelijk' zijn. Hij richtte zijn pijlen op Europees commissaris Timmermans (van de Green Deal) die met zijn 'groene utopieën de Europese middenklasse vermoordt'. Hongarije en Polen verzetten zich tegen de Commissievoorstellen voor het duurder maken van brandstof voor verwarming en vervoer om de CO2-uitstoot te verminderen.","intensity":1,"negativity":0,"cluster_id":12,"similar_texts":"text207"},{"id":"84","publisher":"De Volkskrant","date":"2021-10-22","url":"https://krant.volkskrant.nl/titles/volkskrant/7929/publications/1392/articles/1468494/11/1","title":"Probleem van Ter Apel wordt, ook na al die jaren, maar niet landelijk","text":"### Asielopvang - 4 Vragen - Aanmeldcentrum\n\n1\n\nWaarom blijft het zo druk in aanmeldcentrum Ter Apel?\n\nOmdat er nauwelijks bewoners uit asielzoekerscentra doorstromen naar een huurwoning, is er veel te weinig plek voor nieuwkomers. Zo ontstaat een opstopping in Ter Apel, waar elke nieuwkomer zich moet melden om te worden geregistreerd. Alleen wie per vliegtuig komt, kan dit op Schiphol doen.  \n  \nAl een paar weken loopt wie aanklopt bij de slagboom van het terrein de kans om op een veldbed, een stoel of op de grond te moeten slapen. Ter Apel zit vol, evenals alle andere asielzoekerscentra in Nederland. Inderhaast opgetuigde noodopvanglocaties, zoals de defensieterreinen, raken in een mum van tijd bezet. Nederland kan de asielpiek niet goed aan.  \n  \nVolgens demissionair staatssecretaris Broekers-Knol van Justitie en Veiligheid (VVD) komen er 3.000 opvangplekken bij in november, maar zo lang kan Ter Apel niet wachten. Het aanbod dat zij woensdag deed bij een ingelast bezoek aan het aanmeldcentrum viel slecht. Volgens de burgemeester en gemeenteraad van Westerwolde, waar Ter Apel onder valt, zijn de 500 toegezegde slaapplaatsen in Gorinchem en Almere binnen een paar dagen vol. Intussen blijven nieuwe aanvragers in Ter Apel binnenkomen.\n\n2\n\nWat moet er gebeuren om Ter Apel uit de brand te helpen?\n\nVoor voorzitter Koen Schuiling van de Veiligheidsregio Groningen is het genoeg. Hij roept de hulp in van demissionair minister Ferd Grapperhaus van Justitie, die hij gemeenten wil laten dwingen meer mensen op te vangen. Zodat de asielzoekers én medewerkers in Ter Apel wat lucht krijgen.  \n  \nAnders dan wel wordt gedacht, is Ter Apel een 'landelijk probleem', zegt Schuiling, die ook de burgemeester is van Groningen. Hij reageerde dan ook teleurgesteld toen hij woensdag te zien kreeg hoe weinig extra opvangplekken de 24 andere veiligheidsregio's, na een verzoek van Grapperhaus maandag, op korte termijn kunnen aanbieden. 'Dat was niet genoeg.'  \n  \nVolgens Schuiling kan Groningen, na het inrichten van meerdere noodopvanglocaties, niet nog meer doen om Ter Apel de helpende hand te bieden. 'Toch zijn er gemeenten die zeggen: wij gaan niet méér opvangen. Als je wel plek hebt maar het niet doet, is de conclusie dat je het probleem neerlegt bij de mensen in Ter Apel.' Volgens Schuiling is het aan Grapperhaus om te accepteren of gemeenten in zulke gevallen opvang mogen weigeren.\n\n3\n\nWaarom speelt Ter Apel zo'n belangrijke rol in de opvang van asielzoekers?\n\nDie geschiedenis voert terug tot de jaren negentig. Het sluiten van een Navo-depot en de MB-spellenfabriek kostte de regio honderden banen, waarop het kabinet ter compensatie een 'verwijdercentrum' bouwde voor afgewezen asielzoekers. Ook kwam er een gevangenis op het terrein van het voormalige Navo-depot te staan.  \n  \nMaar met dat verwijderen van asielzoekers liep het niet zo'n vaart. Het accent kwam daarom te liggen op de instroom: in 2001 werd Ter Apel het vierde aanmeldcentrum, naast Zevenaar, Rijsbergen en Schiphol. In Noordoost-Nederland was er nog geen en bovendien kwamen de meeste vluchtelingen het land in via de grens met Duitsland, die er in de buurt is. Behalve Ter Apel is alleen Schiphol nog als aanmeldcentrum over.  \n  \nVluchtelingen opvangen deed het dorp ook al in de Eerste Wereldoorlog, toen vijftig Belgen hun heil zochten in een school bij het plaatselijke klooster. Het terrein van het azc bestaat nu onder meer uit ruim 250 woningen, kantoren, speeltoestellen en een school met een gymzaal. Onder meer Vluchtelingenwerk en de GGD hebben er werkplekken.  \n  \nJe moet Ter Apel, het grootste asielzoekerscentrum van Nederland (2.000 plaatsen), als een groot dorp zien, zegt een woordvoerder van Vluchtelingenwerk. Aan de ene kant wonen onder meer de gezinnen, daar is een apart gedeelte voor alleenstaande minderjarige vluchtelingen. Aan de andere kant van het hek verblijven de uitgeprocedeerde asielzoekers en 'veiligelanders', die niet hoeven te rekenen op een toekomst in Nederland omdat de situatie in hun land niet als onveilig wordt beschouwd.\n\n4\n\nHoeveel asielzoekers komen er nog naar Ter Apel?\n\nDat weet niemand. Vermoedelijk hoeft Ter Apel er niet op te rekenen dat er de komende tijd minder mensen naar Nederland komen. In september steeg voor de negende achtereenvolgende maand de asielinstroom, en wel met 36 procent ten opzichte van augustus, aldus de Immigratie- en Naturalisatiedienst. Vooral Afghanen (1.199) en Syriërs (1.133) vroegen in september voor het eerst asiel aan.  \n  \nDe grote vraag, zegt Vluchtelingenwerk, is of de trend aanhoudt. 'We weten dat het aantal nareizigers de komend tijd hoog blijft, omdat mensen door corona een tijd niet konden reizen. En doordat de IND achterstanden heeft weggewerkt, konden ook ineens meer mensen met een verblijfsvergunning (statushouders) gezinshereniging aanvragen.' Het ligt voor de hand dat onder anderen Afghanen en Syriërs hun regimes blijven ontvluchten.  \n  \nDe geëvacueerde Afghanen gaan overigens bijna allen meteen naar noodopvanglocaties, wat hun de drukte in Ter Apel bespaart. Dat geldt niet voor de anderen, zoals de Syriërs of Somaliërs. Zij moeten zich wél in Oost-Groningen melden. Ook doordat er vanuit de centra nauwelijks statushouders naar een huurwoning doorstromen, blijft het schipperen in de flessenhals van de asielketen.  \n  \npagina 28  \n  \n'Asieldebat gaat ten onrechte voorbij aan corona.'","intensity":0,"negativity":2,"cluster_id":1,"similar_texts":"text101"},{"id":"85","publisher":"De Telegraaf","date":"2021-10-22","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/877fad0eef4afd73037af2cfbda4a5b1/web/OPS/cciobjects.json&hash=98ecb112386503cd8359#/pages/30-31","title":"PSV met fikse kater richting Amsterdam","text":"PSV met fikse kater richting Amsterdam\n\nMyron Boadu schiet raak tegen PSV bij zijn terugkeer in Nederland.\n\nFOTO ANP/HH\n\nAS Monaco slaat toe in slotminuut: 1-2\n\ndoor Wilber Hack\n\nEINDHOVEN PSV kan zijn ambities om groepswinnaar te worden in de Europa League in de ijskast zetten. Na de bijna-kwalificatie voor de Champions League lijken play-off duels voor de Conference League het meest logische vervolg van de Europese campagne. Dat is het directe gevolg van de 1-2 nederlaag voor eigen publiek tegen AS Monaco.\n\nReal Sociedad won wel, met 1-0 bij Sturm Graz. Dat is de zwakke broeder in de groep. Een derde plaats lijkt het maximale voor PSV, dat nog bij Monaco en in Baskenland op bezoek moet.\n\nDe komende twee dagen zal blijken of PSV nog meer schade heeft opgelopen, behalve de mentale tik voor de topper met Ajax. Noni Madueke viel na de rust uit met een hamstringblessure. Daar bleef het niet bij. Ook Cody Gakpo moest er af na een tik tegen zijn enkel. Het is hoogst twijfelachtig of het duo zondag in de ArenA aan de aftrap kan staan. PSV zou dan zijn twee smaakmakers kwijt zijn.\n\nDoor een opvallende ingreep van Roger Schmidt werd het in Eindhoven de wedstrijd van de spitsen. De trainer van PSV koos verrassend voor Carlos Vinicius als speerpunt in de aanval en liet Eran Zahavi op de bank beginnen. Bij AS Monaco kreeg voormalig AZ-spits Myron Boadu weer eens een kans om zich te bewijzen. Hij troefde de Braziliaanse debutant bij PSV op vele fronten af.\n\nBoadu speelt toch graag tegen PSV. Het was zijn vijfde officiële wedstrijd tegen de Eindhovense club en steeds stapte hij als winnaar van het veld. De vroegere spits van AZ was toe aan zijn derde treffer tegen PSV. Bij het openingsdoelpunt liet hij er Armando Obispo slecht uitzien. Die dekte verkeerd en liet Boadu vertrekken. De nieuwe Monegask schoof de bal door de benen van Joël Drommel tegen de touwen.\n\nNog twee keer had Boadu kunnen scoren voor hij in de tweede helft gewisseld werd. Maar nu kon Obispo met slidings wel meer schade voorkomen. Hij had eenmaal geluk dat een sanctie uitbleef toen hij bij een ingreep wel de benen van Boadu, maar niet de bal raakte.\n\nHet spel van Vinicius stak schril af tegen de dadendrang van Boadu. PSV miste de bedrijvigheid van Zahavi, die van links naar rechts loopt, gaten trekt en vele kilometers aflegt. Daar duiken Gakpo en Madueke maar wat graag in. Met de statische Vinicius kwamen dergelijke openingen er niet. Omdat Götze ook nog eens zwak speelde, had AS Monaco lang weinig te duchten van PSV.\n\nDat bleef wel hard werken. Ook Vinicius deed zijn best en leverde na de pauze zelfs de assist voor de gelijkmaker. Hij kaatste de bal in de voeten van Gakpo, die voor de vierde keer scoorde in een Europese wedstrijd: 1-1. Met Götze en Zahavi is hij nu de topscorer.\n\nVinicius scoorde vorig seizoen zes keer in de Europa League. Schmidt zal bij het nemen van de beslissing om de Braziliaan een kans te geven naar die cijfers gekeken hebben. Tijdens invalbeurten bij PSV overtuigde de spits niet. Vinicius scoorde op 21 maart in het shirt van Tottenham tegen Aston Villa voor het laatst in een officiële wedstrijd.\n\nVijf minuten voor tijd moest Vinicius plaatsmaken voor Zahavi. Schmidt gaf daarmee aan dat hij op winst wilde aansturen. Maar aan de andere kant kreeg PSV het deksel op de neus. Bij een uitbraak gleed Sofiane Diop de winnende treffer voor AS Monaco binnen: 1-2.\n\nPSV-AS Monaco (Fra) 1-2 (0-1). 20. Boadu 0-1, 59. Gakpo 1-1, 90. Diop 1-2. Scheidsrechter: Massa (Ita). Gele kaart: Gakpo, Vinicius (PSV).\n\nPSV: Drommel; Mwene, Ramalho, Obispo, Max; Van Ginkel, Götze, Boscagli; Madueke (56. Vertessen), Carlos Vinicius (87. Zahavi), Gakpo (65. Bruma).\n\nBlessures voor Madueke en Gakpo komen erg slecht uit","intensity":0,"negativity":1,"cluster_id":13,"similar_texts":"text33"},{"id":"86","publisher":"Algemeen Dagblad","date":"2021-10-22","url":"https://krant.ad.nl/titles/algemeendagblad/7908/publications/26754/articles/1468496/8/1","title":"Rapper Murda hoort 10 jaar eisen","text":"Het Turkse Openbaar Ministerie heeft een celstraf van vijf tot tien jaar geëist tegen de Nederlandse rapper Murda. De 37-jarige artiest zou in zijn songteksten drugsgebruik hebben aangemoedigd, zo meldden diverse Turkse media. Murda, de artiestennaam van Önder Dogan, werd afgelopen week opgepakt op het vliegveld door de Turkse autoriteiten, nadat hij van Kopenhagen naar Istanboel was gevlogen. De 37-jarige Murda werd in Nederland populair met nummers als Dom Pérignon, IJs, Stretch en Shutdown.","intensity":0,"negativity":1,"cluster_id":50,"similar_texts":"text469"},{"id":"87","publisher":"De Volkskrant","date":"2021-10-23","url":"https://krant.volkskrant.nl/titles/volkskrant/7929/publications/1393/articles/1469166/5/5","title":"Rapper Murda mag Turkije verlaten, ondanks stevige strafeis vanwege zijn songteksten","text":"Het uitreisverbod uit Turkije van rapper Önder Dogan, artiestennaam Murda, is komen te vervallen. Dat bevestigt een woordvoerder van het Nederlandse ministerie van Buitenlandse Zaken.  \n  \nDogan werd zondagavond gearresteerd toen hij in Istanbul landde. Het Turkse OM doet onderzoek naar zijn songteksten, die drugsgebruik zouden verheerlijken.  \n  \nDogan is geboren in Amsterdam en heeft Turkse wortels. Een Turks paspoort heeft hij niet. Bij een veroordeling riskeert de populaire rapper een gevangenisstraf tot tien jaar. Wat het vervallen van het uitreisverbod betekent voor het verloop van de strafzaak, is nog niet bekend.","intensity":0,"negativity":1,"cluster_id":38,"similar_texts":"text805"},{"id":"88","publisher":"De Volkskrant","date":"2021-10-22","url":"https://krant.volkskrant.nl/titles/volkskrant/7929/publications/1392/articles/1468494/31/1","title":"Rechtse provocateur domineert het debat in Frankrijk","text":"### Éric Zemmour\n\nMet ingehouden grijns zoekt Éric Zemmour naar de juiste grip, tilt dan het zichtbaar zware precisiewapen van tafel en draait zich richting journalisten. 'We lachen niet meer, hè, achteruit.' Het geweer mag ongeladen zijn, de schok was er niet minder om, afgelopen woensdag op een veiligheidsbeurs in Parijs. Enkele dagen eerder had Zemmour al verbaal uitgehaald naar journalisten. 'We hebben tegenmachten die zelf de macht zijn geworden: justitie, media, minderheden', zei hij op een bijeenkomst in Béziers. 'We moeten hun die macht ontnemen.' Nu richt hij letterlijk het vizier op de Franse pers.  \n  \nHet is de zoveelste ontploffing in de duizendklapper Éric Zemmour. Al weken domineert de schrijver, polemist en tv-persoonlijkheid de Franse media met zijn keiharde provocaties, waarbij migranten en moslims zijn voornaamste doelwitten zijn. Hoewel hij zich (nog) niet officieel kandidaat heeft gesteld, wijst alles erop dat hij van plan is deel te nemen aan de Franse presidentsverkiezingen in april volgend jaar. Zemmour klimt razendsnel op in de peilingen, waarbij hij onlangs zelfs Marine Le Pen achter zich liet, de leider van Rassemblement National, die lange tijd de gedoodverfde nummer twee was, achter president Emmanuel Macron. Wie is deze politieke nieuwkomer, die in de Franse pers al wordt vergeleken met Donald Trump?  \n  \nDe liefde voor Frankrijk was groot in huize Zemmour, waar Éric Justin Léon in 1958 werd geboren als zoon van Joods-Algerijnse ouders. Tijdens de Algerijnse onafhankelijkheidsoorlog waren zij naar Frankrijk gekomen - Joodse Algerijnen konden in die tijd aanspraak maken op de Franse nationaliteit. Éric werd geboren in Montreuil, vlakbij Parijs. Op feestdagen maakte zijn moeder crêpes Suzette, de klassieke Franse flensjes met een gekaramelliseerde saus van boter, suiker en sinaasappel. In de synagoge heette hij Moise (Mozes), maar daarbuiten is hij Éric, vertelde Zemmour over zijn jeugd. 'Ik leerde de codes van assimilatie op z'n Frans.'  \n  \nDie ervaring blijkt fundamenteel in zijn latere loopbaan. Nadat Zemmour tot twee keer toe wordt afgewezen voor de prestigieuze eliteschool Ena, waar de Franse economische en bestuurlijke top wordt opgeleid, begint hij aan een carrière in de journalistiek. Jarenlang werkt hij als politiek redacteur voor de rechtse krant Le Figaro, waar hij tot enkele maanden terug een wekelijkse column had. Tegelijkertijd maakt hij naam als schrijver, waarbij vooral zijn laatste boeken over de teloorgang van Frankrijk bestsellers worden, met honderdduizenden verkochte exemplaren.  \n  \nZemmour geldt lange tijd als erudiet en intellectueel, maar zijn boodschap radicaliseert door de jaren heen en hij ontwikkelt zich tot groot polemist als politiek commentator in diverse tv-programma's. Hij haalt uit naar het 'islamitisch universalisme' dat de Franse katholieke cultuur en manier van leven zou bedreigen, zet migranten weg als 'kolonisators' en ziet in de djellaba 'het nieuwe uniform van een bezettingsleger'. Daarbij verspreidt hij de extreem-rechtse theorie van een 'Grand Remplacement' (omvolking of grote vervanging); het idee dat allochtonen door immigratie en hogere geboortecijfers de oorspronkelijke Europese bevolking zullen vervangen. Frankrijk dreigt in zijn ogen een islamitische republiek te worden als het migratie geen halt toe roept.  \n  \nVanaf 2019 is Zemmour elke weekdag als belangrijkste commentator te zien op CNews, de commerciële rechtse zender in handen van miljardair Vincent Bolloré, gericht op een tegengeluid in het 'linkse' medialandschap. Daar krijgt Zemmour alle ruimte om zijn provocerende opvattingen over immigratie en islam te delen. Dat Zemmour herhaaldelijk wordt veroordeeld voor aanzetten tot haat tegen moslims en migranten, doet daar niet aan af - de boete die de zender zelf kreeg na zijn bewering dat minderjarige vreemdelingen allemaal 'dieven, moordenaars, verkrachters' zijn, evenmin.  \n  \nTotdat de audiovisuele raad CSA in september oordeelt dat hij met het programma moet stoppen: Zemmour mag dan officieel geen presidentskandidaat zijn, hij geldt onmiskenbaar als politiek figuur en de zendtijd tussen kandidaten moet in verkiezingstijd eerlijk worden verdeeld.  \n  \nDoor de harde polariserende taal, nationalisme en haat tegen migranten en moslims, zijn plotselinge opkomst als politieke buitenstaander, tv-bekendheid en het gebruik van provocatie voor media-aandacht, dringt de vergelijking met Trump zich op. De vraag is of hij daadwerkelijk een kans maakt tegenover president Macron. Zemmour richt zich nadrukkelijk op rechts en extreem-rechts, en trekt zowel kiezers weg bij kandidaten van het rechtse Les Républicains als bij Marine Le Pen's Rassemblement National. Het leverde hem de kwalificatie 'nuttige idioot' op van Macron: de verwachting is dat de Franse president profiteert van de verdeeldheid op rechts.  \n  \nDe peiling waarin Zemmour het voor het eerst tot de tweede ronde schopt, voorspelde een overwinning van Macron met 55 tegenover 45 procent. Maar, waarschuwen analisten: de verkiezingen zijn zeer onvoorspelbaar, en de definitieve kandidatenlijst is nog niet bekend. Éric Zemmour moet zich nog melden.\n\n3x Eric Zemmour\n\nÉric Zemmour zal, als hij zich kandidaat stelt, kunnen rekenen op de stem van Jean-Marie Le Pen.\n\nVader Le Pen, die in 2015 door zijn dochter uit de partij werd gezet, heeft zich altijd verzet tegen haar missie de partij te 'dediaboliseren'.\n\nWie kiest voor een 'moslimnaam' voor een in Frankrijk geboren kind, weigert volgens Zemmour de Franse geschiedenis te accepteren.\n\nAls hij tot president gekozen wordt, zullen 'buitenlandse voornamen' voor nieuw geboren kinderen worden geweigerd.\n\nHoewel zijn ouders van Joods-Algerijnse origine zijn, benadrukt Éric Zemmour zelf dat zijn achtergrond Berbers is.\n\nIn tegenstelling tot Arabisch.","intensity":0,"negativity":1,"cluster_id":30,"similar_texts":"text308"},{"id":"89","publisher":"Trouw","date":"2021-10-22","url":"https://krant.trouw.nl/titles/trouw/8321/publications/1387/articles/1468495/2/4","title":"Ron Fresen stopt wegens ziekte","text":"### personalia\n\nPolitiek verslaggever Ron Fresen stopt per 1 mei bij het NOS Journaal. Een optelsom van omstandigheden leidde tot dit besluit, aldus Fresen. Een daarvan is dat enkele jaren geleden prostaatkanker bij hem werd geconstateerd. \"Dit is het juiste moment voor andere dingen.\" Fresen (62) begon zijn carrière bij de regionale zender Radio West, waarvan hij in 1987 een van de oprichters was. In 2002 werd hij hoofdredacteur van Omroep West. Twee jaar later kwam Fresen in dienst van de NOS. Dinsdag presenteert hij zijn boek Acht jaar Achtuur.","intensity":0,"negativity":1,"cluster_id":46,"similar_texts":"text54"},{"id":"90","publisher":"Trouw","date":"2021-10-23","url":"https://krant.trouw.nl/titles/trouw/8321/publications/1388/articles/1469168/23/1","title":"Ronald Waterreus adviseert PSV: Pak Ajax keihard aan, met het mes tussen de tanden","text":"Enkele dagen voor de confrontatie in de Johan Cruijff Arena kreeg PSV niet alleen een sportieve domper te verwerken door het verlies tegen AS Monaco (1-2) in de Europa League. In dat duel vielen ook de twee vleugelspelers van PSV met een blessure uit.  \n  \nCody Gakpo liep een enkelblessure op. Trainer Roger Schmidt sprak gisteren de hoop uit dat hij er in Amsterdam toch nog bij kan zijn. De kans dat Noni Madueke, die in het duel om de Johan Cruijff Schaal in augustus nog twee keer scoorde tegen Ajax (0-4), inzetbaar is, lijkt heel klein. De verwachting is dat hij enkele weken is uitgeschakeld door een spierblessure. Zijn logische vervanger zou Yorbe Vertessen zijn.\n\nBlessures\n\nSchmidt zei eerder deze week al het een nadeel te vinden dat zijn ploeg voor de topper twee dagen minder rust heeft dan Ajax. Hij wilde daar gisteren niet meer bij stilstaan. \"We moeten niet gaan klagen over blessures of een korte voorbereiding\", zei de Duitse coach. \"Eerder dit seizoen hadden we ook weinig tijd toen we naar Ajax gingen. Toen hadden we tegen FC Midtjylland gespeeld. Maar we deden het wel aardig\", verwees hij naar de gewonnen Johan Cruijff Schaal.  \n  \nAjax heeft geen fysieke problemen overgehouden aan de 'show' tegen Borussia Dortmund (4-0). De Amsterdammers verdedigen morgen de koppositie van de eredivisie tegen de nummer twee uit Eindhoven. Ajax zint volgens trainer Erik ten Hag op revanche voor de strijd om de Johan Cruijff Schaal. \"Het is zondag pay back time.\"  \n  \nTen Hag zei blij te zijn dat Ajax na alle lof voor het spel tegen Dortmund juist nu op PSV stuit. \"Want dat is een grote wedstrijd. Dat is een finale, de boel staat dan meteen op scherp.\"\n\nAad de Mos, oud-trainer van Ajax en PSV\n\n\"PSV zal beter voor de dag moeten komen dan Borussia Dortmund, dat voetbal uit de jaren zestig speelde. Ze hadden een groot speelveld en gaven veel lange ballen op Haaland. Daarmee speel je Ajax in de kaart. Zij kunnen goed positiespel spelen. Voor morgen kun je de twee speelstijlen nu al uittekenen: Ajax zal dominant voetbal willen spelen, PSV zal loeren op een snelle uitbraak. De restverdediging van Ajax zal goed moeten zijn. Ook de aanvallers zullen daarin hun werk moeten doen. Benfica deed dat bijvoorbeeld heel goed in Eindhoven (in de play-offs om een ticket voor de Champions League, red.). Voor de Portugezen was PSV een open boek. Madueke en Gakpo werden opgesloten, waardoor het spel van PSV niet uit de verf kwam. Je weet nu al dat de buitenspelers van Ajax, Antony en Tadic, dubbele dekking zullen krijgen. Dan komt het aan op hun handelingssnelheid.  \n  \nAan de andere kant zal Max niet dertig keer opkomen, zoals hij deed tegen PEC Zwolle, maar dit keer ook zijn verdedigende taken goed moeten uitvoeren. Ajax en PSV liggen nog steeds dicht bij elkaar voor het kampioenschap. PSV wint zijn moeilijke wedstrijden, net als Ajax - behalve dan tegen FC Twente en FC Utrecht. Een vechtwedstrijd, zoals Getafe ervan maakte tegen Ajax? Nee, dat zie ik niet gebeuren. PSV heeft daar de spelers niet voor. Ook past het niet zo bij de filosofie van de club.\"\n\nRonald Waterreus, oud-keeper van PSV\n\n\"Het schiet tegenwoordig echt alle kanten op hè. Na een magistrale wedstrijd van Ajax tegen Borussia Dortmund hoor je nu: hoe moet PSV in hemelsnaam de klus gaan klaren in Amsterdam? Volgens mij was er nog een goed voorbeeld in augustus, toen PSV de strijd om de Johan Cruijff Schaal won van Ajax (0-4, red.). Natuurlijk lagen de verhoudingen toen iets anders dan nu, maar wat PSV uit die wedstrijd moet meenemen, is het gevoel dat Ajax te kloppen is. Dat je weet dat het kan. Alleen, wat ze niet graag horen in Eindhoven: Ajax was in augustus voetballend de betere ploeg. Daar zit 'm de crux. FC Twente, FC Utrecht en - wat langer geleden - Getafe hebben het goede voorbeeld gegeven: pak ze keihard aan, speel met het mes tussen de tanden en laat het maar zien. Dan kan Ajax best kwetsbaar zijn. Psychologisch is het wel een belangrijke wedstrijd. Als Ajax met eenzelfde overmacht als tegen Dortmund wint, dan doet dat iets in de hoofden van de PSV'ers. PSV zit ontegenzeggelijk dichter bij Ajax dan vorig seizoen, maar als Ajax eenzelfde prestatie levert als tegen Dortmund, dan kan het verschil ineens weer mijlenver lijken en gaat het weer de hele tijd over het verschil in geld, wat ik een onzindiscussie vind. Man van de wedstrijd was dinsdag Remko Pasveer, die transfervrij werd overgenomen van Vitesse. Dat heeft niets met geld te maken.\" Jan-Cees Butter","intensity":1,"negativity":2,"cluster_id":28,"similar_texts":"text459"},{"id":"91","publisher":"De Telegraaf","date":"2021-10-22","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/877fad0eef4afd73037af2cfbda4a5b1/web/OPS/cciobjects.json&hash=2c9d338985a4b11c97ad#/pages/10-11","title":"Rutte spreekt van ’een ernstig bericht’","text":"Rutte spreekt van ’een ernstig bericht’\n\nMark Rutte \n\nSander Dekker \n\n❮❯\n\nDemissionair premier Mark Rutte reageerde tijdens de Europese Top op het nieuws over de uithuisplaatsingen. Hij spreekt van ’een ernstig bericht’: „Sowieso is het hele dossier kinderopvangtoeslagaffaire verschrikkelijk, van a tot z.” Inhoudelijk wilde de premier er nog niet te veel over zeggen: „Dit zijn we heel precies aan het uitzoeken.” Demissionair minister Sander Dekker van Rechtsbescherming laat in een brief aan de Kamer weten te kijken naar hulp voor ouders en kinderen die nu nog zijn getroffen door een uithuisplaatsing.","intensity":0,"negativity":1,"cluster_id":19,"similar_texts":"text623"},{"id":"92","publisher":"Trouw","date":"2021-10-22","url":"https://krant.trouw.nl/titles/trouw/8321/publications/1387/articles/1468495/5/2","title":"Rutte: uit huis plaatsen kind 'zeer ernstig'","text":"Het aantal uithuisplaatsingen van kinderen van ouders in de toeslagenaffaire ligt vermoedelijk hoger dan de 1115 die het Centraal Bureau voor de Statistiek (CBS) eerder deze week meldde. In een brief aan de Tweede Kamer noemt demissionair minister van rechtsbescherming Sander Dekker het \"verschrikkelijk als problemen met de kinderopvangtoeslag op welke manier dan ook een rol hebben gespeeld bij een uithuisplaatsing.\"  \n  \nDat het aantal getroffen gezinnen waarschijnlijk hoger ligt, komt doordat het CBS slechts een beperkte groep heeft onderzocht, namelijk de 20.000 ouders van wie al vaststaat dat zij gedupeerd zijn in de toeslagenaffaire. Deze ouders hebben al de eerste tegemoetkoming van 30.000 euro ontvangen. Er hebben zich nog eens zo'n 28.000 mensen gemeld, van wie moet worden vastgesteld of zij inderdaad gedupeerd zijn en dus recht hebben op de schadevergoeding. Er melden zich nog altijd mensen als gedupeerde.  \n  \nDaarnaast zijn uithuisplaatsingen waar geen rechter aan te pas is gekomen niet meegenomen in de statistieken. Ook zijn er geen gegevens bekend van voor 2015, het jaar waarin de Jeugdwet inging. De kinderopvangtoeslagaffaire gaat terug tot 2008.  \n  \nSchulden alleen zijn nooit een reden voor uithuisplaatsing, schrijft de minister. Wel erkent hij dat financiële problemen kunnen zorgen voor een stapeling van andere problemen, wat uiteindelijk geleid kan hebben tot het scheiden van ouders en kind.  \n  \nOp dit moment lopen er nog altijd trajecten voor uithuisplaatsingen, waarbij mogelijk toeslagenproblematiek een rol speelt. Volgens Dekker kijken het kabinet, jeugdzorginstellingen en gemeenten of het 'wenselijk en mogelijk' is om deze kinderen weer op te nemen in het eigen gezin.  \n  \nDit gaat niet bij gezinnen waar de kinderen al na tussenkomst van de rechter weggehaald zijn. Het kabinet kan aan die situatie niets meer veranderen. Dekker schrijft dat ouders die de uithuisplaatsing willen aanvechten, naar de betreffende instelling of naar de rechter moeten stappen.  \n  \nToen de cijfers van het aantal uithuisplaatsingen eerder deze week op de website van het CBS verschenen, riep een aantal Kamerleden, onder wie Pieter Omtzigt, Peter Kwint (SP) en Farid Azarkan (Denk) het kabinet op om met een plan te komen voor deze kinderen en hun ouders. De Kamerleden vinden de reactie van het kabinet onvoldoende.\n\nGroot leed\n\nOmtzigt noemt het 'de omgekeerde wereld' dat de ouders nu zelf naar de rechter moeten stappen. \"Ik verwacht een plan van de regering voor deze gezinnen, voor deze kinderen en hun ouders.\" Hij spreekt van een 'ernstig geschonden recht op gezinsleven', veroorzaakt door de uithuisplaatsingen. \"Het leed van de ouders en kinderen is groot\".  \n  \nSP-Kamerlid Peter Kwint noemt de reactie van het kabinet 'volstrekt ontoereikend'. \"Geen uitleg over waarom we de gegevens niet eerder kregen. Geen nieuwe aanpak om deze gezinnen en kinderen te helpen. Geen enkele aankondiging wat er verder gaat gebeuren anders dan dat ze daar nog op terugkomen.\"  \n  \nVoor aanvang van de Europese top in Brussel noemde demissionair premier Mark Rutte de uithuisplaatsingen 'zeer ernstig'. Ook benadrukte hij dat hij alles rondom de toeslagenaffaire 'verschrikkelijk' vindt. \"Van A tot Z.\"\n\nKinderrechters reflecteren op eigen werk\n\nDe Raad voor de rechtspraak ziet op dit moment geen reden om aan te nemen dat rechters de uithuisplaatsingen van kinderen van toeslagenouders onzorgvuldig hebben getoetst. Wel gaan de familie- en jeugdrechters reflecteren op hun rol in dit soort zaken.  \n  \nHoe die reflectie, die voor 2022 gepland staat, er precies uit gaat zien, wordt nog uitgewerkt. De bedoeling is dat ook deskundigen van buiten gaan meekijken, om te onderzoeken of er sprake is geweest van blinde vlekken. De reflectie zal breder zijn dan enkel de zaken rond uithuisplaatsingen. De rechters willen bijvoorbeeld ook kijken naar mogelijk knellende wetgeving in hun rechtsgebied.  \n  \nIn een eerste reactie op het nieuws dat er zeker 1115 kinderen van gedupeerden in de toeslagenaffaire de afgelopen vijf jaar uit huis zijn geplaatst, benadrukt de Raad voor de rechtspraak dat de kinderrechter in uithuisplaatsingszaken enkel toetst of op dat moment de ontwikkeling van een kind bedreigd wordt. Wat die bedreiging veroorzaakt, bijvoorbeeld grote stress vanwege financiële problemen door handelen van de Belastingdienst, weten de rechters niet, omdat dat niet in het dossier staat. Andere dossiers mogen zij van de wet niet inzien.","intensity":1,"negativity":2,"cluster_id":51,"similar_texts":"text623"},{"id":"93","publisher":"Algemeen Dagblad","date":"2021-10-22","url":"https://krant.ad.nl/titles/algemeendagblad/7908/publications/26754/articles/1468496/24/4","title":"Sacharovprijs moet je niet onderschatten","text":"Cynici hebben hun antwoord meteen klaar. De toekenning van de Sacharovprijs van het Europees Parlement aan Aleksej Navalny is een mooi gebaar maar de man die hem gevangen houdt, president Vladimir Poetin, ligt er geen seconde wakker van. Het eerbetoon zal de vrijlating van de belangrijkste Russische dissident ook geen dag dichterbij brengen. De harde werkelijkheid gebiedt te zeggen dat daar helaas weinig tegenin is te brengen.  \n  \nPoetin heeft geen medelijden met critici die schande spreken van alle corruptie en machtsmisbruik in zijn Rusland. En de Sacharovprijs zal hem er niet weerhouden een nieuw showproces op te tuigen om Navalny langer gevangen te houden.  \n  \nMaar politiek is lang niet altijd een optelsom van plussen en minnen. In het geval van de Sacharovprijs gaat het om veel meer. Allereerst moet het gewicht van de Sacharovprijs niet worden onderschat. Hij is na de Nobelprijs voor de Vrede de belangrijkste onderscheiding voor mensenrechtenactivisten. De Sacharovprijs is behalve een groot eerbetoon ook een aanmoedigingsprijs, een signaal dat belangrijke strijders voor de mensenrechten niet worden vergeten. Zeker als het om Aleksej Navalny gaat, die monddood is gemaakt en wegkwijnt in een afschuwelijk werkkamp. Door hem te eren blijft hij bestaan, krijgt zijn strijd ondanks alle repressie de aandacht die hij verdient. De vrije wereld is dat niet alleen aan Navalny verplicht maar ook aan zichzelf. Juist in deze tijd waarin autoritair bestuur in opmars is en fundamentele waarden als vrijheid en democratie worden gekneveld. Kijk naar bijvoorbeeld ook China, Polen, Hongarije.  \n  \nDus ja, met deze Sacharovprijs komt Aleksej Navalny niet meteen vrij. En het is ook geen garantie dat het goed met hem komt, maar hij houdt wel zijn strijd voor een betere wereld in leven. Internationale aandacht gaf Andrej Sacharov de kracht om te vechten voor mensenrechten in zijn Sovjet-Unie, de Sacharovprijs geeft Aleksej Navalny nu extra kracht om vol te houden en is een inspiratiebron voor anderen om zich bij zijn strijd aan te sluiten.","intensity":0,"negativity":1,"cluster_id":51,"similar_texts":"text622"},{"id":"94","publisher":"De Volkskrant","date":"2021-10-22","url":"https://krant.volkskrant.nl/titles/volkskrant/7929/publications/1392/articles/1468494/45/1","title":"Schilders en zonen","text":"### Beeldende kunst - Achtergrond - Tentoonstelling Willem van de Velde & Zoon\n\nEen voltreffer: op het schilderij van Willem van de Velde de Jonge (1633-1707) ramt een Nederlands branderschip (een schip met ontvlambaar materiaal) de Royal James. Of eigenlijk ligt het rammen alweer achter ons: het grootste schip van de Frans-Engelse vloot staat geheel in lichterlaaie. Vlammen klimmen in de zeilen, vlammen jagen de opvarenden van het dek, vlammen spiegelen in het water, dat de kleur krijgt van lava. Waar veel vlammen zijn, gaat de Royal James ten onder. Zo begon het einde van de Slag bij Solebay, maar dat einde bleek van elastiek.  \n  \nWakkere lezers als u dreunen de kale feiten van die zeeslag (de eerste van de Derde Engels-Nederlandse Oorlog) natuurlijk moeiteloos op, maar ik geef ze hier voor de zekerheid toch: op 7 juni 1672 (het Rampjaar) voerde de Nederlandse vloot onder leiding van Michiel de Ruyter in de Solebay (bij Suffolk) een verrassingsaanval uit op de daar gestationeerde Frans-Engelse vloot. De opperbevelhebber van de Engelsen, de hertog van York (de latere koning Jacobus II) was van plan geweest de Nederlandse thuishavens te blokkeren. Het doel van De Ruyter was dat plan op voorhand af te breken. 2500 Engelsen gingen daarbij naar de haaien, tegenover 'slechts' een paar honderd Nederlanders. Die laatsten leden dan weer meer materieel verlies. Een festijn van verspilling, wat u zegt. De slag eindigde onbeslist.  \n  \nNiet dat de strijdende partijen daar prat op gingen. Geheel volgens de wetten van de oorlogspropaganda claimden zowel de Hollanders als de Britten de overwinning. In de Republiek werd gevierd dat de Staatse vloot een blokkade had weten te voorkomen. Aan de overzijde van het Kanaal hield men het erop dat een sluwe verrassingsaanval van de oude vijand was afgeslagen. Koning Karel II was hierover zo opgetogen dat hij ter herinnering aan de slag het jaar erop een set van zes wandtapijten liet ontwerpen door Willem van de Velde de Jonges vader, Willem van de Velde de Oude (1611-1693). Die was het jaar ervoor ooggetuige geweest van de gevechten, de laatste keer dat hij met de Nederlanders meevoer voor hij en zijn zoon naar Engeland verkasten.  \n  \nAan dit illustere tweetal wijdt Het Scheepvaartmuseum in Amsterdam nu een overzicht, een riante, knap opgezette presentatie. De langverwachte expositie, samengesteld door hoofd collecties Jeroen van der Vliet, ontstond in nauwe betrekking met het National Maritime Museum in Greenwich, dat ruimhartig uitleende. De vorig jaar aangekochte wandtapijten van de Slag bij Solebay, hier in hun eigen zaaltje, vormen het hoogtepunt van de expositie, al klinkt 'hoogtepunt' een beetje raar bij zulke stille, onbeweeglijke objecten. Biografietechnisch lijken ze in ieder geval de schroef waar de loopbanen van de Van de Veldes omheen draaien, vooral die van De Oude.  \n  \nZijn wording als kunstenaar is frustrerend vaag. De eerste keer dat zijn signatuur opduikt (op een ere-gravure van Maarten Harpertszoon Tromp) heeft hij de in de 17de eeuw alleszins gerijpte leeftijd van 29. Toen had hij al veel getekend. Vaststaat dat hij van jongs af aan vertrouwd was met het leven op zee in het algemeen en schepen in het bijzonder. Van de Veldes vader was een Leidse kaagschipper, die zich tijdens de Tachtigjarige Oorlog bezighield met het verplaatsen van de schutters naar het slagveld. Het schip van Van de Velde de Oudste figureert op een prent van de tekenaar Cornelis Liefrinck - wellicht leerde hij Van de Velde de knepen van het vak. Als gezegd, het blijft allemaal speculatief. Op zijn 24ste verhuist Van de Velde de Oude in elk geval met vrouw en zoontje, nog een Willem, naar Amsterdam om zijn geluk te beproeven als scheepstekenaar.  \n  \nVelen uit Holland verdienden indertijd hun brood met het produceren van 'zeetjes', en de expositie bloemleest ze voorbeeldig. Hendrick Cornelisz. Vroom, die de gevechten op zee tijdens de Nederlandse opstand schilderde als waren het episoden uit de Odyssee. Hans Savery de Oude, bij wie de Oost-Indiëvaarders zich een weg banen door golven die gemaakt lijken van uithardend beton, en die er zijn hand niet voor omdraaide om een paar zeeduivels in de mix te gooien. Simon de Vlieger, de zeer getalenteerde leermeester van Willem van de Velde de Jonge. Van de Velde de Oude nam binnen deze club een heel eigen positie in. Hij maakte penschilderijen: gedetailleerde inkttekeningen op met krijtstof bedekt paneel of doek. Aanvankelijk waren ze klein, met afbeeldingen van individuele schepen; later groter, met, tamelijk spectaculair, complete zeeslagen. Glorieuze zeeslagen, voor de Hollanders dan.  \n  \nDe werken, die in trek waren bij de admiraliteit, werden geroemd vanwege hun accuratesse. Van de Velde stelde er eer in om de schepen en gevechtssituaties zo getrouw weer te geven als menselijkerwijs mogelijk was: je moest van de vaartuigen niet enkel kunnen zien of je van doen had met een fluitschip of een fregat, maar ook uit welke stad het vaartuig precies kwam, en hoe de tuigage en het houtsnijwerk op de spiegel eruitzagen. Van de Velde maakte daartoe duizenden tekeningen in de Staatse rederijen. Om de posities van de schepen correct weer te geven sprak hij de betrokken bevelhebbers, maar al snel begreep hij dat zulke verhalen tekortschoten. Hij wilde het conflict met eigen ogen zien.  \n  \nAls 'teeckenaer van de vloote' reisde Van de Velde de Oude tussen 1652 en 1672 minstens zes keer mee met de Staatse vloot. Hij was onder meer getuige van de Slag bij Ter Heijde, de Slag in de Sont en Slag bij Lowestoft. Dat hij daarvoor permissie kreeg, dankte hij aan zijn reputatie als kunstenaar, en ook aan zijn privécontacten. Zijn zwager, Jacob Agges, was commissaris op het Vlie namens de admiraliteit, waardoor Van de Velde een direct lijntje had naar de mannen die beslisten over al wie te varen gingen.  \n  \nMen stelde hem een galjoot ter beschikking, een klein zeilschip dat onder meer werd gebruikt voor het doorseinen van vlagsignalen van het admiraalsschip aan de vloot. Zijn kapitein kreeg de orders om de kunstenaar te vervoeren 'soodanich als hij voor sijne te doene teckeninge sal dienstich oordeelen'. Bij sommige zeeslagen fungeerde Van de Velde de Oude waarschijnlijk ook als boodschapper, getuige notities als: 'Doen ick met het gallijoodt in zee ging met brieven/ aen den admirael tromp op vrijdach na middach ten 2 urren op den 8 august 1653.' Luitenant-admiraal Jacob van Wassenaer Obdam, met wie Van de Velde aan de vooravond van de Slag bij Lowestof dineerde op het vlaggenschip Eendracht, verbaasde zich dat 'iemand uit konstliefdigheid zig zoo na by 't gevaar dorst te begeven'.  \n  \nDie tochtjes met de Armada waren inderdaad niet zonder gevaar. De galjoot waarmee Van de Velde voer nam weliswaar niet actief deel aan de gevechten, maar dat betekende niet dat hij in het vuur van de strijd niet door een verdwaalde kogel of rondvliegende houtsplinter kon worden geraakt. Van de Veldes eigen kranigheid lijkt hem van enige trots te hebben vervuld . Om zijn publiek te herinneren aan het waarachtige karakter van zijn penschilderijen liet Van de Velde zichzelf tussen het strijdgewoel vaak een cameo maken. Op Episode uit de Slag op de Sont ziet u links voorin een bootje met een mannetje in de weer met tekenpapier. Dat is Willem.  \n  \nIn Het Scheepvaartmuseum treft u een hele wand met zulke penschilderijen, waaronder dus Episode uit de Slag op de Sont (circa 1660). Op dat penschilderij vechten de Nederlanders voor de verandering eens niet tegen de Engelsen, maar tegen de Zweden: schepen, al dan niet tot wrakhout geschoten en/of op weg richting de zeebodem; sloepen, overlopend van de bemanning; kruitwolken, zo omvangrijk dat ze de horizon aan het gezicht onttrekken. Het is, zoals bij alle penschilderijen van Van de Velde, een ontzagwekkend gezicht. Eerder imponerend dan aangrijpend, eerlijk gezegd. Misschien is het iets persoonlijks, maar de overstelpende hoeveelheid objecten en figuren op zo'n penschilderij, en de hysterische mate van exactheid waarmee alles is uitgewerkt, stemmen een beetje onrustig. Nu ja, je hoeft natuurlijk niet alles te bekijken.  \n  \nHet moeilijke van het maken van zo'n penschilderij is de haast tegengestelde eisen waaraan het moet voldoen. Enerzijds moet het een waarheidsgetrouwe weergave zijn van een chaotische situatie, anderzijds een coherent en aantrekkelijk geheel. Van de Velde laveerde tussen het authentieke en het mooie, waarbij hij qua insteek per zeeslag varieerde. Voor De zeeslag bij Nieuwpoort (1653) besloot hij bijvoorbeeld om als een soort zeemeeuw boven de gevechten te gaan hangen, om zo de immense omvang ervan te benadrukken, maar op zijn verbeelding van de Vierdaagse Zeeslag licht hij één specifieke episode uit: de inname door de Nederlanders van de op een zandbank vastgelopen Royal Prince. Op die manier maakte Van de Velde de Oude de actie enigszins behapbaar voor de kijker.  \n  \nHet werk van de zoon, Willem van de Velde de Jonge, was heel anders. Hij werkte met olieverf, in kleur, in een, zoals Jacob Campo Weyerman schreef, 'schoone, doorschijnende, en vrolijke schilderwijze'. Ook Willem junior bekwaamde zich in het maritieme genre, maar qua onderwerpskeuze lijkt hij lang niet altijd op zijn oudeheer. Hij schilderde meestal niet het conflict, maar wat er voor of na gebeurde: schepen op een rede bij Wieringen, schepen met badende mannetjes - altijd schepen, dat wel. Het kan stormen in Van de Velde de Jonges schilderijen, maar vaker zijn zijn haven- en zeegezichten verstild. Met hun honingkleurige licht en rimpelloze water doen ze vaag denken aan het werk van Aelbert Cuyp. Het beeld van Van de Velde als een zeewaardige Cuyp is passend, want net als de Dordtenaar groeide hij in de 18de eeuw uit tot een idool voor Britse schilders. 'This made me a painter!', zou Joseph Mallord William Turner hebben uitgeroepen bij het zien van een van Willems schilderijen.  \n  \nDat Turner Van de Veldes werk goed kende, had een eenvoudige reden: in de winter van 1672 vestigden de Van de Veldes zich permanent in Engeland, op invitatie van koning Karel II, die als balling had geroken aan de Europese hofcultuur, en nu, teruggekeerd in zijn vaderland, iets vergelijkbaars op poten wilde zetten, compleet met zeilpartijen, wandkleden, schilderijen, waaronder die van de Van de Veldes.  \n  \nOns komt die overstap misschien een tikje opportunistisch voor, maar de schilders zullen er geen moment schaamte over hebben gevoeld. Het was tenslotte de 17de eeuw, vaderlandsliefde in de moderne zin van het woord bestond nog amper. Dat vaderland, de Republiek, was zelf een precaire aangelegenheid. Bovendien zagen de van oorsprong Vlaamse Van de Veldes zichzelf eerst en vooral als zeeschilders. Thuis, redeneerden zij, was de plek waar zij de beste opdrachten konden krijgen, en in Engeland belandden ze in een gespreid bedje.  \n  \nKarel gaf de zeeschilders een ruime werkplaats in Queen's House in Greenwich (het huidige National Maritime Museum), plus jaargeld keer twee. Met het avontuur van weleer was het echter gedaan. Voortaan maakte de De Oude enkel nog ceremoniële tochten. Hij avonturierde slechts nog in het atelier, waar hij nu werkte aan ontwerpen voor de tapijten van de Slag bij Solebay.  \n  \nEr waren complicaties. Van de Velde beleefde de slag aan Hollandse zijde, maar wist niet hoe het er bij de Britten aan toeging. Daarom werd de voornoemde hertog van York, die indertijd het bevel voerde over de vloot, erbij gehaald om de kunstenaar te informeren over de manoeuvres van de schepen. De set tapijten werd uiteindelijk door Francis en Thomas Poyntz geweven in de koninklijke weverijen van Mortlake, bij Londen. Het setje kleden dat tien jaar later werd bijbesteld, een geschenk voor een admiraal, is nu te zien in Het Scheepvaartmuseum.  \n  \nHet linkertapijt laat zich goed lezen: het toont de brandende Royal James tegen de achtergrond van elkaar bestokende Staatse en Engelse schepen. Maar het rechtertapijt heeft historici voor raadsels gesteld: wat zien we precies? We zien de Engels-Franse vloot in een linie, een opstelling die de indruk wekt dat de slag nog moet beginnen. Gezien de geblakerde staat waarin de zeilen verkeren is dat echter onmogelijk. We kijken dus naar de volgende ochtend. De Engels-Franse vloot heeft zich gehergroepeerd en maakt zich op voor een nieuwe ronde. De Staatse vloot, weergegeven als streepjes aan de horizon, doet hetzelfde. Twee zwaargewichten die op onvaste benen staan te wachten tot die ander nog een stoot uitbrengt, dat is wat we hier eigenlijk zien. Van de Velde de Oude en zijn tekeningen waren toen al lang en breed op weg terug naar huis.  \n  \nCatalogus: Jeroen van der Vliet: Willem van de Velde & Zoon. Uitgeverij Thoth; 176 pagina's; € 29,95.\n\nBIJ DE VLEET\n\nDe liefdeslevens van de Van de Veldes hadden een hoog soapgehalte. Van de Velde de Jonge trouwde jong, maar scheidde ook jong: er zou sprake zijn van overspel en nachtelijke scheldpartijen. Van de Velde de Oude was een klassieke schuinsmarcheerder, verwekte meerdere buitenechtelijke kinderen en verruilde de echtelijke woning soms voor onbepaalde tijd voor die van zijn minnares.","intensity":0,"negativity":0,"cluster_id":26,"similar_texts":"text771"},{"id":"95","publisher":"De Telegraaf","date":"2021-10-23","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/54d54f677af03d837ac6b47a6755d704/web/OPS/cciobjects.json&hash=cc787e2b52a3fccec229#/pages/24-25","title":"Stoppen met plastic om groente en fruit?","text":"Stoppen met plastic om groente en fruit?\n\nIn Frankrijk mogen vanaf 1 januari 2022 de meeste soorten groente en fruit niet langer in plastic zijn verpakt. Het verbod zal volgens de Franse regering leiden tot een besparing van meer dan een miljard plastic verpakkingen per jaar. Zou Nederland het Franse voorbeeld moeten volgen? Of kunnen we niet zonder plastic? Zijn alternatieve omhulsels voor appels, komkommers en broccoli wel een oplossing? Voorzitter van Plastic Soup Foundation Maria Westerbos en plasticproducent Niels L’Abée nemen het vraagstuk onder de loep.","intensity":0,"negativity":0,"cluster_id":8,"similar_texts":"text149"},{"id":"96","publisher":"Algemeen Dagblad","date":"2021-10-23","url":"https://krant.ad.nl/titles/algemeendagblad/7908/publications/26773/articles/1469163/18/3","title":"Succesvol debuut op de beurs","text":"Peter Scholtes  \n  \nDeurne/Amsterdam  \n  \n,,Er is sterke vraag van zowel investeerders in de Benelux als wereldwijde institutionele partijen'', meldt Ebusco. Met een prijs van 23 euro is gekozen voor het midden van de aangegeven indicatie van tussen 21,50 en 24,50 euro.  \n  \nVolgens topman Peter Bijvelds laat de interesse in de aandelen zien dat beleggers in de groene strategie van het bedrijf geloven. Door naar de beurs te gaan wil Ebusco geld ophalen om verder te groeien, ook internationaal, en de naamsbekendheid vergroten. Door deze stap heeft de onderneming zo'n 300 miljoen euro opgehaald. Met een prijs van 23 euro per aandeel komt de totale waarde van de bussenproducent uit op 1,33 miljard euro. Daar kwam gisteren 3 procent bij. De via de beurs uitgegeven nieuwe aandelen omvatten 22,5 procent van het totale aandelenkapitaal.\n\nDrie investeerders\n\nBijna 10 procent daarvan komt in handen van drie investeringsmaatschappijen: ING Corporate Investments, Alychlo en Teslin. ING was voor de beursgang al aandeelhouder van Ebusco. De belangrijkste aandeelhouders blijven mede-oprichter en directeur Peter Bijvelds van Ebusco en Van der Valk Investments.  \n  \nEbusco houdt zich op dit moment vooral bezig met het verkopen van zijn bussen. Maar het in Deurne gevestigde bedrijf levert ook de laadinfrastructuur voor de voertuigen en opslagcapaciteit voor stroom. Dat betekent concreet dat een grote batterij die gedurende de dag wordt opgeladen de stroomnetten kan ontzien op het moment dat bijvoorbeeld 's nachts de bussen aan de oplader gaan. Het accupakket zou op den duur ook ingezet kunnen worden bij bijvoorbeeld binnenvaartschepen, aldus Ebusco-oprichter Bijvelds in een eerdere toelichting op de plannen. Ook de laadsystemen wil het bedrijf in de toekomst gaan vermarkten.\n\n575 kilometer\n\nDe bussen van Ebusco rijden al in steden als Amsterdam, Frankfurt en München. In totaal gaat het om 346 bussen in zeven Europese landen. De nieuwste bus van het bedrijf kan met een volle accu zo'n 575 kilometer rijden en gaat naar verwachting zo'n 25 jaar mee. Bij Ebusco werken ruim tweehonderd mensen.","intensity":0,"negativity":0,"cluster_id":32,"similar_texts":"text740"},{"id":"97","publisher":"De Telegraaf","date":"2021-10-23","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/54d54f677af03d837ac6b47a6755d704/web/OPS/cciobjects.json&hash=2eb9ba64fd1b8a53ba24#/pages/8","title":"Toch nog weg uit Marokko","text":"Toch nog weg uit Marokko\n\nGestrande reizigers in Marokko mogen alsnog naar Nederland vliegen. (Archieffoto ter illustratie.) \n\nFoto ANP/HH\n\nTransavia mag ondanks verbod tien ophaalvluchten uitvoeren\n\ndoor Koen Nederhof\n\nAMSTERDAM Transavia mag tien repatriëringsvluchten uitvoeren vanuit Marokko. Dat is goed nieuws voor gestrande reizigers die deze week onaangenaam werden verrast door een vliegverbod van en naar Nederland. Al is het mogelijk niet genoeg. \n\nVrijdagavond laat al moest de eerste vlucht landen op Schiphol vanuit Marrakesh. Het is het begin van een voor Transavia peperdure missie om met lege vliegtuigen naar Marokko te vliegen om daar gestrande reizigers op te pikken. „Het is zeer vervelend voor onze passagiers dat zij in onzekerheid hebben gezeten. We zijn dan ook blij dat we toestemming hebben gekregen van de Marokkaanse autoriteiten om tien vluchten uit te kunnen voeren”, aldus Transavia-topman Marcel de Nooijer. \n\nOp woensdag 23.59 uur werd het vliegverkeer door het Noord-Afrikaanse land stilgelegd. Het nieuws kwam pas woensdag naar buiten, wat zorgde voor chaos. Transavia had bijvoorbeeld in de week voor de ban 3500 mensen naar Marokko vervoerd. Velen kozen voor een herfstvakantie in de zon of gingen op bezoek bij familie, en wisten nu ineens niet hoe ze thuis moesten komen. Prijzen voor vluchten naar Brussel schoten omhoog, maar desondanks werden vluchten volgeboekt. Anderen kozen ervoor om via Parijs terug te keren. \n\nHet ministerie van Buitenlandse Zaken maakte donderdagavond bekend dat na een gesprek tussen de Marokkaanse overheid en de Nederlandse ambassadeur toch commerciële vluchten naar huis zouden komen. Het hoe en wanneer bleef echter een vraagteken. Zaterdag volgt een tweede vlucht, zondag een derde. Op maandag komen drie vluchten aan, ook vanuit Casablanca en Nador. Dinsdag wordt ook op Tanger gevlogen. Op 29 oktober vertrekt de laatste repatriëringsvlucht uit Marrakesh. Deels gaat het om bestaande vluchten, waar dus ook al mensen op geboekt staan. \n\nTransavia vreest alsnog mensen te moeten teleurstellen. „We weten dat dit niet genoeg zal zijn om iedereen terug naar huis te kunnen brengen. We doen er echter er alles aan om samen met onze passagiers naar oplossingen te zoeken”, erkent De Nooijer. \n\nDe vraag is hoeveel mensen inmiddels al iets anders hebben geregeld. Dat is ook voor Transavia niet geheel duidelijk. De maatschappij roept iedereen op die een andere route naar huis heeft gevonden dat te melden. Royal Air Maroc was onbereikbaar voor commentaar. Een woordvoerder van het ministerie van Buitenlandse Zaken kan nog niets zeggen over waarom de Marokkanen hebben gekozen voor het plotse verbod op vluchten van en naar Nederland, Duitsland en het Verenigd Koninkrijk. Onderwijl wordt aangenomen dat het van doen heeft met het rondgaan van de zogenoemde deltaplus-variant van het coronavirus. \n\n’Dit zal niet genoeg zijn’","intensity":0,"negativity":0,"cluster_id":55,"similar_texts":"text432"},{"id":"98","publisher":"De Volkskrant","date":"2021-10-22","url":"https://krant.volkskrant.nl/titles/volkskrant/7929/publications/1392/articles/1468494/6/1","title":"Topmaestro mag aanschuiven bij de klankreuzen","text":"### Postuum - Bernard Haitink (1929 - 2021)\n\n'Ik praat niet graag over mijn gevoelens', zei dirigent Bernard Haitink in 2019 tegen de Volkskrant, 'dat is denk ik mijn Hollandse aard.' Het was het interview waarin hij wereldkundig maakte dat hij zijn vak vaarwel zei, na een glanscarrière van 65 jaar. Als hij er al een traantje over liet, zei Haitink, dan hield hij dat graag privé.  \n  \nDonderdag is hij overleden op 92-jarige leeftijd. Ironisch genoeg dankte Haitink zijn roem juist aan zijn vermogen om met muziek gevoelens op te wekken. Hij was niet alleen Nederlands grootste dirigent van na de oorlog, ook mondiaal bereikte hij de hoogste rang. Als het hiernamaals een loungeplek kent voor topmaestro's, schuift hij aan bij reuzen als Leonard Bernstein, Herbert von Karajan en Mariss Jansons.  \n  \nHaitinks naam is vooral verbonden aan die van het Concertgebouworkest, dat hij tussen 1961 en 1988 als chef-dirigent heeft geleid. De eerste kennismaking kwam al vroeg. In 1935 zat de 6-jarige Haitink, zoon van de directeur van de Amsterdamse Elektriciteitswerken, met zijn oor tegen de radio. Hij luisterde gefascineerd naar de Achtste symfonie van Anton Bruckner, een paar straten verderop in het Concertgebouw gedirigeerd door Eduard van Beinum.  \n  \nRuim twee decennia later was het Haitink zelf die er het stokje hief. Hij debuteerde in november 1956 onvoorzien, na een ziekmelding van de beroemde Italiaan Carlo Maria Giulini. Haitink, 27 jaar, bleek de enige dirigent in de wijde omtrek die het Requiem van Luigi Cherubini op zijn repertoire had. Eerst weigerde hij, maar na een charmeoffensief van de orkestdirectie ging hij tegenstribbelend akkoord.  \n  \nTypisch Haitink: nee zeggen maar het toch doen. Ja knikken en alsnog bedenkingen krijgen. Hij was zich bewust van zijn complexe karakter. Haitink noemde zichzelf 'pathologisch verlegen' en zag altijd 'vier kanten van een probleem'. De psycholoog die hij erover raadpleegde, weigerde aan hem te sleutelen. 'Want dan komt er zoveel los', zei Haitink in het boek Als je het een beroep kunt noemen van historicus Niek Nelissen.  \n  \nToen Haitink op 7 november 1956 voor zijn debuut de lange trap van het Concertgebouw afdaalde, hoorde hij een vrouw in het publiek smoezen: 'God, wat een baby!' Die avond klonk geen applaus, uit protest tegen het gewelddadig neerslaan van de Hongaarse opstand door de Sovjet-Unie. Haitink vond het een zegen: dan zou er ook niemand boe roepen.\n\nDe Achtergrond\n\nHet begon allemaal met De verkeerde voornaam\n\nDe burgerlijke stand schreef hem in 1929 in met de voornamen Bernard Johan Herman. Roepnaam: Herman. Haitink ging pas Bernard heten na een dirigeercursus bij de Nederlandse Radio Unie. Die liet in 1954 een affiche drukken met de verkeerde voornaam. De kandidaat liet het maar zo.\n\nHij was met de hakken over de sloot aangenomen. Een van de twee docenten, de vermaarde Willem van Otterloo, zag in Haitink een 'pias'. De andere docent, Ferdinand Leitner, sprong voor hem in de bres. 'Zijn tempi zijn goed, zijn inzetten ook.' In januari 1957 begon Haitink als chef van het Radio Filharmonisch Orkest.  \n  \nNog geen vijf jaar later stapte hij over naar het Concertgebouworkest. Sinds de oprichting in 1888 was Haitink de vierde chef, na Willem Kes, Willem Mengelberg en Eduard van Beinum. Als mentor kreeg hij de ervaren Duitser Eugen Jochum naast zich. Tot diens vertrek in 1963 kende het orkest in feite twee leiders, een detail dat uit de officiële geschiedschrijving is verdwenen.  \n  \nIn Vrij Nederland blikte Haitink terug op zijn aanstelling. 'Een belediging voor het orkest', wist hij, 'waar toen nog erg veel primadonna's in zaten. Geen gemakkelijke heren hoor (...). Dat zo'n snotaap als ik werd benoemd, vonden ze niet te pruimen.'  \n  \n'Mister Nobody' noemden ze hem. Maar Haitink wist de musici voor zich te winnen. Hij repeteerde niet alleen secuur, tijdens een concert hield hij zijn oren altijd open voor de spontane ingeving. Aan musici gaf hij 'voortdurend een gevoel van ruimte en vrijheid', herinnerde solohoboïst Werner Herbers zich in het muziektijdschrift Luister.  \n  \nOnder Haitink bestendigde het orkest zijn toppositie, als evenknie van formaties als de Berliner en Wiener Philharmoniker. Maar de relatie in Amsterdam was zelden rimpelloos. Haitink-volgers vermaakten zich decennialang met het spel van afstoten en aantrekken. Gerommel was er bijvoorbeeld in de aanloop naar Haitinks vertrek in 1988. Er speelden verschillende zaken door elkaar: Haitink voelde 'metaalmoeheid'; met artistiek directeur Hein van Royen kon hij slecht door een deur; hij dacht het zijne over opvolger Riccardo Chailly.  \n  \nTijdens zijn laatste Kerstmatinee, aan het slot van Mahlers Negende symfonie, in december 1987, liet Haitink het dirigeerstokje uit zijn hand glippen. Geëmotioneerd nam hij afscheid, na 1.366 concerten.\n\nDe maestro\n\nhet talent om klank naar zijn hand te zetten\n\nJe kon het bij Haitink vaak zien gebeuren: de klank die hij in zijn hoofd had, vloeide via armen, handen en vingers naar orkestmusici die niets anders konden dan gehoorzamen. Bij Haitink, analyseerde dirigent Ed Spanjaard, 'lijkt alles voort te komen uit een innerlijk voorstellingsvermogen. Hij heeft macht, maar wenst die niet te gebruiken.'  \n  \nHet glinsterende en gloeiende geluid dat hij uit het Concertgebouworkest haalde, vormde het ideale midden tussen wat Haitink 'Franse lenigheid' en 'Duitse breedte' noemde. Met die signatuur verleidde hij menige buitenlandse topclub, te beginnen in het Verenigd Koninkrijk.  \n  \nVanaf 1967 deed Haitink er het chefschap naast van het London Philharmonic Orchestra. In 1978 werd hij artistiek leider van het zomerse operafestival van Glyndebourne. In 1988 trad hij als 'music director' aan bij het Royal Opera House, beter bekend als Covent Garden, in Londen.  \n  \nVanuit de Britse hoofdstad, lange jaren zijn woonplaats, kreeg hij de leidende symfonieorkesten voor het uitkiezen, van Berlijn tot Wenen en Boston. In Dresden en Chicago vervulde Haitink nog kortstondige chefschappen.  \n  \nZijn eerste cyclus met de symfonieën van Gustav Mahler verscheen in 1972 op lp, met groot succes. Andere pijlers onder Haitinks platencarrière waren de componisten Beethoven en Brahms, Bruckner en Sjostakovitsj, Ravel en Debussy. Lang stond hij te boek als een traditionalist, maar toen voor zijn 70ste verjaardag een lijvige cd-box verscheen, viel op hoeveel eigentijds en ook Nederlands repertoire Haitink in zijn jaren bij het Concertgebouworkest had gedirigeerd.  \n  \nIn 1993 keerde hij als gastdirigent terug op het oude nest. In 1999 accepteerde hij de titel van eredirigent. Om in 2006 toch weer zijn handen af te trekken van een biografie ter gelegenheid van zijn 50-jarige relatie met het Concertgebouworkest (De klank als handschrift, door Jan Bank en Emile Wennekes). Aan de Volkskrant bekende Haitink: 'M'n inlichtingen zijn dat het vreselijk over mijn jeugd en alles gaat, en dat gaat eigenlijk niemand iets aan.'  \n  \nIn 2014: alweer een clash. De dirigent voelde zich over het hoofd gezien, ja 'haast vernederd', bij de festiviteiten rond het 125-jarig orkestbestaan. Opnieuw werd de vredespijp gerookt. Sterker, Haitink schoot te hulp nadat het orkest de Italiaanse chef Daniele Gatti in augustus 2018 had heengezonden, na meldingen van ongepast gedrag. Met Haitink, zeiden orkestmusici, volgden nog een paar 'waanzinnige concerten'.\n\nDe Finale\n\n'Neem me niet kwalijk, ik ben doodmoe, danke'\n\nVanaf de pensioenleeftijd had hij op zijn lauweren kunnen rusten, maar liever trok Haitink partituren uit de kast. Kijken of er nog nieuwe nuances vielen te ontdekken, of het toch niet allemaal anders moest. Hij verdiepte zich in de Britse componist Ralph Vaughan Williams, zette Brahmscycli op touw, dook voor de zoveelste keer in de negen symfonieën van Beethoven.  \n  \nBeklijvend beeld: hoe Bernard Haitink bij zijn laatste optredens in Amsterdam met een wandelstok naar de bok schuifelde. Hoe hij zich na de slotnoot omdraaide, het gejuich en geklap incasseerde, en het publiek dankte met haitinkiaanse lichaamstaal ('zo bijzonder was het nou ook weer niet').  \n  \nIn juni 2018 kwam hij op het Amsterdamse podium ten val. Vier maanden later gebeurde hetzelfde in Chicago. Het was het sein voor de terugtrekking. In juni 2019 gaf Haitink in het Concertgebouw zijn laatste optreden, symbolisch genoeg met het orkest waarbij het was begonnen, het Radio Filharmonisch.  \n  \nIn september 2019 pronkte de Zwitserse stad Luzern met Haitinks allerlaatste optreden. Hij leidde de Wiener Philharmoniker in Bruckners Zevende symfonie, een lijfstuk. Bij de borrel na afloop wilde de 90-jarige nog een toespraak houden. Hij nam een paar aanloopjes, maar capituleerde. 'Neem me niet kwalijk, ik ben doodmoe, danke.' Hij zette nog een paar handtekeningen, voerde nog een enkel kort gesprek. Toen, aan de arm van zijn vrouw Patricia, wandelde Bernard Haitink weg uit zijn 65 jaar omspannende, legendarische carrière.\n\nCV BERNARD HAITINK\n\n1929  \n  \nGeboren in Amsterdam  \n  \n1955  \n  \nAssistent-dirigent Nederlandse Radio Unie  \n  \n1956  \n  \nDebuut Concertgebouworkest  \n  \n1957-1961  \n  \nChef-dirigent Radio Filharmonisch Orkest  \n  \n1961-1988  \n  \nChef-dirigent Concertgebouworkest  \n  \n1967-1979  \n  \nChef-dirigent London Philharmonic Orchestra  \n  \n1977  \n  \nHonorary Knight Commander of the British Empire  \n  \n1978-1988  \n  \nArtistiek leider operafestival Glyndebourne  \n  \n1980  \n  \nRidder in de Orde van de Nederlandse Leeuw  \n  \n1987-1998  \n  \nMusic director Royal Opera House Covent Garden, Londen  \n  \n1991  \n  \nErasmusprijs  \n  \n1998  \n  \nEremedaille voor Kunst en Wetenschap in de Huisorde van Oranje  \n  \n1999  \n  \nEredirigent Koninklijk Concertgebouworkest  \n  \n2002  \n  \nErelid van The Order of the Companions of Honour  \n  \n2002-2004  \n  \nChef-dirigent Sächsische Staatskapelle Dresden  \n  \n2006-2010  \n  \nChef-dirigent Chicago Symphony Orchestrra  \n  \n2007  \n  \nConcertgebouw Prijs  \n  \n2012  \n  \nBeschermheer Radio Filharmonisch Orkest  \n  \n2017  \n  \nCommandeur in de Orde van de Nederlandse Leeuw  \n  \n2019  \n  \nLaatste optreden in Nederland met het Radio Filharmonisch Orkest in het Concertgebouw; allerlaatste wereldwijd in Luzern met de Wiener Philharmoniker  \n  \nBernard Haitink ontving talrijke platenprijzen, waaronder Grammy Awards en Edisons. Hij was vier keer getrouwd en had uit zijn eerste huwelijk vijf kinderen.","intensity":0,"negativity":0,"cluster_id":35,"similar_texts":"text372"},{"id":"99","publisher":"Trouw","date":"2021-10-22","url":"https://krant.trouw.nl/titles/trouw/8321/publications/1387/articles/1468495/12/7","title":"Turkije pakt 15 mensen op voor 'hulp aan Mossad'","text":"De Turkse autoriteiten hebben vijftien mensen gearresteerd die worden verdacht van banden met de Israëlische inlichtingendienst Mossad. Ze zouden een netwerk hebben gevormd dat informatie vergaarde via Palestijnen en Syriërs in Turkije. Medewerkers van het netwerk zouden tegen betaling documenten en informatie hebben doorgespeeld aan de Israëlische spionagedienst. Het ging onder meer om profielen van buitenlandse studenten in Turkije.","intensity":0,"negativity":0,"cluster_id":42,"similar_texts":"text502"},{"id":"100","publisher":"De Volkskrant","date":"2021-10-22","url":"https://krant.volkskrant.nl/titles/volkskrant/7929/publications/1392/articles/1468494/20/1","title":"Unilever ziet oplopende kosten van 'alle grondstoffen' en verhoogt prijzen supermarktproducten","text":"De sterk stijgende kosten bereiken nu ook de supermarkt. Consumentenreus Unilever, het bedrijf achter onder meer Dove, Knorr en Magnum, heeft de prijzen het afgelopen derde kwartaal met 4,1 procent verhoogd. Een kwartaal eerder was dat nog 1,6 procent.  \n  \nDat heeft topman Alan Jope donderdag gemeld bij de cijfers over het derde kwartaal van de Brits/Nederlandse multinational in voeding, wasmiddelen en schoonheidsproducten. Volgens Jope zijn, nu de economie snel herstelt van de coronacrisis, alle grondstoffen snel duurder aan het worden, omdat er aan van alles gebrek is: landbouwproducten, petrochemische producten als plastic, papier, transport en logistiek, energie en arbeid. 'Dit soort inflatie hebben we de afgelopen twintig jaar niet gezien', aldus Jope, die verwacht dat de prijsstijgingen tot halverwege volgend jaar doorzetten.  \n  \nVolgens de Schot doen de kostenstijgingen zich voor in alle sectoren waarin Unilever actief is, en voor allerlei grondstoffen, van palmolie tot thee en vanille. Unilever (onder meer ook Ben & Jerry's, Rexona, De Vegetarische Slager) is niet de enige multinational die de prijzen verhoogt. Ook rivaal Procter & Gamble (onder meer Ariel, Always, Head & Shoulders) heeft dat gedaan. Woensdag meldde verfreus Akzo Nobel al de prijzen te zullen verhogen, met gemiddeld zo'n 13 procent.  \n  \nDe sterk stijgende prijzen drukken inmiddels ook het consumentenvertrouwen, meldde het CBS donderdag. Steeds meer Nederlanders vinden dat de prijzen sterk stijgen. Mede daardoor verslechterde zowel het oordeel over het economisch klimaat als de koopbereidheid van de Nederlandse bevolking.","intensity":0,"negativity":0,"cluster_id":36,"similar_texts":"text678"},{"id":"101","publisher":"NRC Handelsblad","date":"2021-10-22","url":"https://www.nrc.nl/nieuws/2021/10/21/unilever-topman-inflatiepiek-pas-volgend-jaar-a4062679#20211022-79873-302","title":"Unilever-topman: inflatiepiek pas volgend jaar","text":"Prijsstijging Levensmiddelengigant Unilever zucht onder de stijgende grondstofprijzen en rekent dat door aan consumenten. Dat is „de laatste maatregel” die het bedrijf wil nemen.,Unilever-producten zijn de laatste maanden flink duurder geworden. De levensmiddelenfabrikant heeft te lijden onder hoge grondstofprijzen die ook steeds meer aan consumenten worden doorberekend. De prijzen van Unilever-producten – van shampoo en wasmiddel tot ijs – stegen het afgelopen kwartaal met gemiddeld 4,1 procent, bleek uit de presentatie van de cijfers. Dat is aanzienlijk meer dan de 1,6 procent van het tweede kwartaal.Bestuursvoorzitter Alan Jope sprak van stijgingen in grondstofprijzen „die we al twintig jaar niet gezien hebben”, over een heel breed spectrum: van landbouw- en petrochemische producten, tot transport en papier en karton. De oorzaken daarvoor zijn uiteenlopend, zei Jope. Zo stegen kartonprijzen vanwege de populariteit van pakketbezorging en werd palmolie onder meer duurder vanwege reisbeperkingen van arbeiders tijdens de coronapandemie.Het einde van de inflatie is volgens Jope nog niet in zicht. „Wij verwachten de piek ergens in het tweede kwartaal van volgend jaar.”De Unilever-topman noemde hogere consumentenprijzen „de laatste maatregel” die het bedrijf wil nemen. Unilever – maker van Dove, Ben & Jerry’s en Omo – nam de afgelopen maanden andere stappen om de stijgende kosten op te vangen, zoals vroeg inkopen en overstappen op andere, goedkopere ingrediënten. In totaal zal daarmee dit jaar zo’n 2 miljard euro worden bespaard, aldus Jope.\n\nLees ook dit artikel: Het vriest en het dooit tegelijk bij Unilever\n\nCoronamoeilijkhedenToch was het volgens Jope ook nodig om de prijzen het afgelopen kwartaal met 4 procent te verhogen. Vooral opkomende landen met een instabiele munt zullen dat bovengemiddeld voelen, zei hij.Ook andere levensmiddelenbedrijven zuchten onder dure grondstoffen – en verhogen hun eigen prijzen. Het Zwitserse Nestlé – Nespresso, Maggi en Kitkat – heeft zijn prijzen met ruim 2 procent verhoogd, bleek woensdag uit de kwartaalcijfers. En het Amerikaanse Procter & Gamble – Pampers, Ariël en Gillette – waarschuwde woensdag ook dat het de prijzen van meer producten gaat verhogen.Unilevers omzet in het derde kwartaal kwam uit op 13,4 miljard euro, 4 procent hoger dan dezelfde periode in 2020. In alle productcategorieën – voeding, beauty en verzorging, schoonmaak- en wasmiddelen – liep de verkoop met gemiddeld 1,5 procent terug. Jope weet dat voor een groot deel aan coronamoeilijkheden in Zuidoost-Azië.\n\nLees ook dit artikel: Dure grondstoffen zitten Unilever dwars\n\nEen versie van\n\ndit artikel\n\nverscheen ook in\n\nNRC Handelsblad\n\nvan 22 oktober 2021\n\nEen versie van\n\ndit artikel\n\nverscheen ook in\n\nNRC in de ochtend\n\nvan 22 oktober 2021","intensity":0,"negativity":0,"cluster_id":36,"similar_texts":"text396"},{"id":"102","publisher":"Trouw","date":"2021-10-23","url":"https://krant.trouw.nl/titles/trouw/8321/publications/1388/articles/1469168/60/1","title":"Veul en Den Besten komen in de kliniek ook zichzelf tegen","text":"### BAS&BOS kijken tv\n\nMet 100 dagen in je hoofd maken Tim den Besten en Nicolaas Veul opnieuw een serie waarvan je donderdag na aflevering 1 al weet dat hij innerlijke verschuivingen gaat veroorzaken. De makers van eerder indringend werk als 100 dagen voor de klas en Super Stream Me werken deze keer honderd dagen als stagiair in psychiatrische kliniek De Grote Beek in Eindhoven. De eerste les is snel geleerd: de grens tussen 'gek' en normaal is aardig diffuus.  \n  \nEn het lijntje tussen lachen en serieus blijven trouwens ook. Ik was blij met het onwennige openingsfragment waarin Den Besten en Veul nog buiten staan en er een vrouw komt aanlopen die keihard Hé, niet zoenen op het zebrapad zingt. Alsof ze in een goede bui is. De mannen willen vrolijk inhaken, maar de vrouw loopt hun straal voorbij, heeft ze misschien niets eens zien staan. Lachen - al dan niet gegeneerd - om deze situatie is een logische reactie, maar kan dat wel? Den Besten en Veul zijn meteen in de war. En het zal niet de laatste keer zijn.  \n  \nWant hun zelfopgelegde opdracht is: begrijpen hoe het is om geestesziek te zijn. En dat betekent permanent checken aan welke kant van de streep je zelf eigenlijk zit. Of zoals nachtverpleegkundige Kim inmiddels weet: \"Het lijntje tussen hier verblijven en hier werken is heel dun. Er kan altijd iets gebeuren waardoor je leven verandert en je hier terechtkomt.\" Het besef dat dit ook voor haarzelf geldt, helpt Kim om met meer respect om te gaan met haar cliënten, zoals de bewoners in Eindhoven heten.  \n  \nHet heeft Kim twaalf jaar gekost om dit respect echt te voelen, maar ze is streng voor Den Besten wanneer die in zijn eerste week vertelt dat hij de neiging heeft iedere cliënt te vragen waarom hij of zij daar zit, iedereen graag in een duidelijk hokje zet. Als Kim vraagt waarom, zegt Den Besten: \"Omdat hier mensen zitten die ik niet de hele dag tegenkom?\" Kim: \"Wie zegt dat? Misschien kom je ze in de Albert Heijn en het Kruidvat ook wel tegen.\"  \n  \nDe verpleegkundige vertelde hoe zij leerde dat psychische problemen vaak maar een momentopname zijn. Het was toen iemand haar uitlegde: \"Ja, maar ik heb óók gewoon een man, ik heb óók gewoon kinderen.\" Een scène waarbij je meteen aan de arme toeslagouders moet denken.  \n  \n'Je komt hier niet alleen bijzondere mensen tegen, maar ook jezelf', concluderen Den Besten en Veul. Zo wordt de serie ook spannend wat betreft de grote balans: zitten we uiteindelijk meer in de hoofden van de makers dan in die van de bewoners van De Grote Beek? In de vooruitblik in aflevering twee zagen we al een snikkende Nicolaas Veul: \"Ik ben te veel met mezelf bezig in plaats van met de cliënt\".  \n  \nOmdat ik geen enkele twijfel heb over de integriteit van Den Besten en Veul, accepteer ik bij voorbaat alle resultaten van dit experiment. Sowieso kan ik me vereenzelvigen met het ongemak en de onzekerheid die de makers in de eerste aflevering uitstraalden: dit is een intens project dat ieder normaal mens zou doen wankelen.  \n  \nIn de VPRO Gids zegt Den Besten dat zijn blik in ieder geval is veranderd. Zo loopt er in zijn buurt een in zichzelf pratende vrouw rond, die hij vroeger steevast vermeed, maar met wie hij nu wél een praatje maakt. Een simpele grens om eens overheen te stappen.","intensity":0,"negativity":0,"cluster_id":29,"similar_texts":"text570"},{"id":"103","publisher":"De Telegraaf","date":"2021-10-22","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/877fad0eef4afd73037af2cfbda4a5b1/web/OPS/cciobjects.json&hash=c7b915b10c3682279db4#/pages/34","title":"Visser mondiale nummer vijf op meerkamp","text":"Visser mondiale nummer vijf op meerkamp\n\nNaomi Visser toont haar klasse in het Japanse Kitakyushu. „Ik heb het moeilijk gehad na de Olympische Spelen”, bekent de turnster na haar succesvolle WK-optreden.\n\nFoto Getty Images\n\nAMSTERDAM Ze miste de Olympische Spelen, maar turnster Naomi Visser heeft tijdens de wereldkampioenschappen in het Japanse Kitakyushu laten zien dat ze veel in haar mars heeft. Met een vijfde plaats op de meerkamp tekende ze voor de beste Nederlandse WK-prestatie ooit op dit onderdeel. Daarbij moet wel worden aangetekend dat veel olympische sterren ontbraken en het niveau niet zo hoog was als een paar maanden geleden in Tokio.\n\nVisser, die de afgelopen jaren trainde bij de veelbesproken Vincent Wevers, viel afgelopen zomer na de olympische kwalificatiewedstrijden buiten de boot en kreeg een rol als reserve toebedeeld. De bedoeling was dat ze in die rol naar Japan zou afreizen, maar ze testte positief op corona en moest thuisblijven.\n\n„Ik heb het moeilijk gehad na de Spelen”, zegt Visser, die de afgelopen dagen vanuit Japan dagelijks contact had met Wevers. „Dus eigenlijk voelt het wel dubbel zo fijn om nu zo’n resultaat neer te zetten.”\n\nZe had zich als elfde geplaatst voor de eindstrijd, maar kwam na een foutloze meerkamp tot 52,832 punten en daarmee een historische vijfde plaats. In 2001 eindigde Verona van de Leur op plek negen bij de WK in Gent. Het goud in Kitakyushu ging naar Angelina Melnikova (56,632 punten). Deze Russin won tijdens de Olympische Spelen brons en was de enige uit de toptien van de Spelen die bij deze WK in de toptien van de meerkampfinale was terug te vinden. Het puntenaantal waarmee Visser bij deze WK de vijfde plaats haalde, was op de Olympische Spelen goed geweest voor plek achttien.","intensity":0,"negativity":0,"cluster_id":21,"similar_texts":"text650"},{"id":"104","publisher":"Algemeen Dagblad","date":"2021-10-22","url":"https://krant.ad.nl/titles/algemeendagblad/7908/publications/26754/articles/1468496/40/2","title":"Visser vijfde in de meerkampfinale","text":"Naomi Visser (foto) is in de meerkampfinale van de WK turnen in Japan op de vijfde plaats geëindigd. Visser, die zich als elfde had geplaatst voor de eindstrijd, kwam na een foutloze meerkamp tot 52,832 punten. Daarmee zette ze haar beste WK-resultaat neer, na een 14de plek in 2018 en een 23ste plaats in 2019. Met haar vijfde plaats verbeterde ze bovendien Nederlands beste prestatie ooit in een mondiale meerkampfinale.","intensity":0,"negativity":0,"cluster_id":52,"similar_texts":"text650"},{"id":"105","publisher":"Trouw","date":"2021-10-22","url":"https://krant.trouw.nl/titles/trouw/8321/publications/1387/articles/1468495/19/2","title":"Vitesse verblijdt fans met fraaie zege","text":"Vitesse, de club die wel wat nieuwe klandizie kan gebruiken, trakteerde de supporters gisteravond op een waar voetbalfeest in stadion Gelredome, dat voor het eerst in zeven jaar weer uitverkocht was. Tottenham Hotspur, in 2019 nog Champions League-finalist, werd knap verslagen in de groepsfase van de Conference League (1-0).  \n  \nHet was een triomf die Vitesse, de Arnhemse fans en het Nederlandse voetbal, dat het Europese podium de laatste jaren steeds serieuzer neemt, toekwam. Vitesse staat nu tweede in poule G, achter Stade Rennais, maar vóór de Spurs en NS Mura.  \n  \nWat de zege op de huidige nummer vijf van Engeland precies waard was? Dat is moeilijk te bepalen. Tottenham Hotspur was met een B-ploeg naar Arnhem afgereisd. Wie naar het Gelredome was gekomen om spits Harry Kane, keeper Hugo Lloris of buitenspeler Son Heung-min te zien, kwam bedrogen uit. Het elftal dat zondag nog in actie kwam tegen Newcastle United, bleef volledig achter in Londen.\n\nBerekenend\n\nTottenham-coach Espirito Santo maakt er geen geheim van dat hij dit jaar de voorkeur geeft aan de Premier League, waarin ze zich dit jaar wél hopen te kwalificeren voor de Champions League. Hierdoor mochten oud-PSV'er Bergwijn en ex-Ajacied Sanchez starten tegen Vitesse.  \n  \nDat zegt iets over de berekenende wijze waarop grotere clubs de Conference League benaderen, een nieuwe competitie die is bedoeld om clubs uit de kleinere voetballanden te laten proeven van Europees voetbal. Voor de Spurs is het een troostprijs. De tv-gelden in de eigen competitie zijn de club meer waard dan een winstpot in de groepsfase van de Conference League, goed voor een half miljoen euro.  \n  \nOok in dat opzicht was het goed dat Tottenham niet ongestraft het Gelredome verliet. In het stadion wapperden de zwarte en gele vlaggetjes voor Vitesse, dat wel in de sterkst mogelijke opstelling begon. Genieten, strijden en het plan volgen, had Vitesse-coach Thomas Letsch zijn elftal meegegeven. Daarin slaagden zijn manschappen voldoende.\n\nGoed verdedigingswerk\n\nVoor de pauze was de thuisclub nog wat zoekende, terwijl bij Tottenham een aantal spelers een fletse, ongeïnspireerde indruk maakte. Alsof het een verplicht tussendoortje was voor het competitieduel met West Ham United, aanstaande zondag.  \n  \nNa rust, nadat Tottenham-aanvaller Bryan Gil de lat had geraakt, nam Vitesse het initiatief in handen, wat een kwartier voor tijd resulteerde in de enige treffer van linksback Maximilian Wittek, die een voorzet van rechtsback Eli Dasa knap raak volleerde. Met goed verdedigingswerk werd de winst veiliggesteld.  \n  \nDe seizoenskaarthouders grepen het volle huis meteen aan voor een statement. 'Nu jullie er toch zijn', stond er op een spandoek. '24 oktober: Go Ahead Eagles-thuis.'  \n  \nVitesse had gedaan wat het kon doen qua klantenbinding, zag ook Letsch. \"We spelen momenteel echt als team, waarin iedereen voor elkaar vecht\", zag de Duitse coach. \"De sfeer was geweldig. We speelden niet tegen een B-ploeg, maar tegen Tottenham Hotspur, een topclub met topspelers. Deze zege maakt mij trots. Vooral omdat we verdiend hebben gewonnen.\"","intensity":0,"negativity":0,"cluster_id":17,"similar_texts":"text22"},{"id":"106","publisher":"De Telegraaf","date":"2021-10-22","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/877fad0eef4afd73037af2cfbda4a5b1/web/OPS/cciobjects.json&hash=5d738ba8fe9fc41a45fc#/pages/32","title":"VITESSE VERBLUFFEND","text":"VITESSE VERBLUFFEND\n\nRiechedly Bazoer laat zich niet zomaar opzijzetten door Dane Scarlett van Tottenham Hotspur. Het soevereine spel van de Vitesse-speler springt in het oog.\n\nFoto\n\nGetty Images\n\n❮❯\n\nMannen van Letsch verslaan Spurs in kolkende Gelredome \n\nARNHEM Vitesse timmert dit seizoen stevig aan de weg in Europa en staat halverwege de groepsfase van de Conference League op een knappe tweede plaats. De Arnhemmers stuntten andermaal door met 1-0 te winnen van Tottenham Hotspur, dat dan wel niet met zijn sterkste team was aangetreden, maar nog altijd met genoeg grote namen.\n\nHet goudhaantje was wederom linksback Maxi Wittek. De Duitser was al de grote held van de return tegen Anderlecht, toen hij met twee goals verantwoordelijk was voor de plaatsing voor de groepsfase van de Conference League, en scoorde tegen Stade Rennes. In een wedstrijd met weinig doelkansen nam Wittek in de 78e minuut de bal uit een voorzet van rechtsback Eli Dasa ineens op de pantoffel en deed de uitverkochte Gelredome in vreugde uitbarsten (1-0). „Vorig seizoen was Maxi al goed, maar hij heeft echt de volgende stap gezet”, vond trainer Thomas Letsch. „Hij weet nu gevaarlijk te worden en beslissend te zijn.” \n\nDe thuisbasis van Vitesse had met een opkomst van 23.931 de hoogste bezetting sinds 2014 (Vitesse-Ajax, 25.500). De harde kern van Vitesse ontrolde halverwege de eerste helft vier spandoeken met de tekst ’Nu jullie er toch zijn’ plus de data van de thuiswedstrijden tegen Go Ahead Eagles, FC Utrecht en AZ. Voetbalhumor met een ernstige ondertoon, want in de competitie zijn er altijd te veel lege stoeltjes in de Gelredome.\n\nHet Europese avondje riep herinneringen op aan het begin van deze eeuw toen Vitesse tegen ploegen als AEK Athene, Maccabi Haifa, Werder Bremen en Inter ook aansprekende resultaten boekte in een goed gevulde Gelredome. „Wat een geweldige sfeer. Ik hoop dit nog vaker mee te maken”, aldus Letsch. \n\nLetsch had gekozen voor de aanvallende NEC-variant met Loïs Openda, Nikolai Baden Frederiksen én Oussama Darfalou in de basis. Spurs trad aan met het B-team, de basis van het duel met Newcastle United was in Engeland achtergebleven. Tottenham-trainer Nuno Espirito Santo ging ervan uit dat de reserves met spelers als Steven Bergwijn, Harry Winks, Dele Alli en Ben Davies het klusje zouden kunnen klaren. De transferwaarde van Spurs-B was nog altijd driemaal die van de hele Vitesse-selectie.\n\nEr ontspon zich in de Gelredome een tactisch duel, waarin beide ploegen elkaar niet veel toegaven. De grootste kans voor rust was voor Vitesse-verdediger Jacob Rasmussen, die een kopbal net voorlangs zag gaan.\n\nBij Spurs kon Bergwijn, die zijn rentree maakte na een maand afwezigheid door een enkelblessure, zich niet positief onderscheiden. De ex-PSV’er was niet gelukkig in zijn acties. Voor Vitesse lag er ruimte om de snelheid van Openda te benutten, maar dat ging steeds net niet goed. Defensief bleef de thuisploeg goed overeind, waarbij het soevereine spel van Riechedly Bazoer in het oog sprong.\n\nDirect na rust beet Tottenham van zich af met een schot van Bryan Gil op de lat. Dankzij de goal van Wittek incasseerde Vitesse de beloning voor de getoonde strijdlust. „We hebben echt geknokt als team en ook ballen getoond”, vond de matchwinnaar. \n\nLetsch: „Alle ingrediënten waren aanwezig voor een speciale avond en we hebben er ook een speciale avond van gemaakt. Ik ben trots op mijn ploeg. Het was een verdiende zege. Dat is niet normaal tegen een tegenstander als Spurs.”\n\nHet gevolg is dat Vitesse na drie speeldagen tweede is in Groep G met één punt minder dan Stade Rennes en twee meer dan Spurs. De volgende opdracht voor de mannen van Letsch is over twee weken het bezoek aan Tottenham, dat dan wellicht wel met de écht grote namen zal aantreden om niet het risico te lopen te ver achterop te raken.\n\nVitesse-Tottenham Hotspur (Eng) 1-0 (0-0). 78. Wittek 1-0. Arbiter: Osmers (Dui). Gele kaart: Bero, Wittek, Buitink (Vitesse), Bergwijn, Sanchez, Scarlett, Winks (Tottenham). Toeschouwers: 23.931.\n\nVitesse: Schubert; Doekhi, Bazoer, Rasmussen, Dasa; Bero, Tronstad, Wittek (87. Hajek); Frederiksen (85. Buitink), Darfalou, Openda (90+1 Oroz).\n\nHarde kern Arnhemmers geeft signaal","intensity":0,"negativity":0,"cluster_id":17,"similar_texts":"text69"},{"id":"107","publisher":"De Telegraaf","date":"2021-10-22","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/877fad0eef4afd73037af2cfbda4a5b1/web/OPS/cciobjects.json&hash=96c32dcf0e7ebde441d3#/pages/46-47","title":"Vragen over hooligan-check","text":"Vragen over hooligan-check\n\nVoor de wedstrijd was de stemming nog opperbest. \n\nfoto ANP\n\n’Hou op met smoezen en duiken’\n\ndoor Daniel van Dam\n\nAmsterdam De VVD wil feiten en cijfers over de recente wapencontrole van Duitse voetbalsupporters die afgelopen dinsdag in het centrum van de stad rondliepen. \n\n„Wij denken dat preventief fouilleren een effectief middel kan zijn voor de politie”, zegt fractievoorzitter Marianne Poot. „Kijkend naar de wapenproef die nu loopt, willen we weten wat de opbrengst is van zo’n actie op dinsdag.”\n\nHet hele centrum werd in aanloop naar het Champions League-duel met Borussia Dortmund op last van de burgemeester tot veiligheidsrisicogebied bestempeld. Daardoor kon ieder willekeurige persoon worden gefouilleerd op wapens. \n\nHet besluit was opmerkelijk omdat er al jaren in de raad wordt gedebatteerd over de wenselijkheid van deze burgemeestersbevoegdheid. Vooral progressieve partijen vrezen dat de politie zich schuldig maakt aan etnisch profileren. Daarom werd als compromis de veelbesproken wapenproef uitgerold waarbij burgers ’aselect’ worden gecontroleerd. Hierbij wordt bijvoorbeeld iedere vijfde burger op straat gecontroleerd. Maar bij de wapencontroles van Duitse voetbalfans werd deze methode losgelaten. \n\nHet verschil in aanpak kwam doordat er concrete informatie was dat er gewapende supporters in het centrum liepen die uit waren op rottigheid, zei een woordvoerder die onderstreepte dat ook bij andere recente demonstraties op het Museumplein voor deze methode is gekozen.\n\nInformatie\n\nDe uitleg van de burgemeester schoot JA21 in het verkeerde keelgat. ’Dus bij supporters was er gerichte informatie dat er wapens zijn. Inderdaad een goede reden voor preventief fouilleren’, schrijft fractievoorzitter Annabel Nanninga op Twitter. ’Maar na decennia wapengeweld is die info er niet over groepen en locaties in Amsterdam? Onzin. Hou op met duiken en laffe smoezen, hou controles, red levens!’","intensity":0,"negativity":0,"cluster_id":20,"similar_texts":"text225"},{"id":"108","publisher":"Algemeen Dagblad","date":"2021-10-23","url":"https://krant.ad.nl/titles/algemeendagblad/7908/publications/26773/articles/1469163/2/5","title":"Vrijgepleite tiener 'erg geschrokken'","text":"### Fatale tramduw dreunt na\n\nMichiel van Gruijthuijsen  \n  \nDen Haag  \n  \nDe tiener is inmiddels vrijgepleit van betrokkenheid bij de dood van de 39-jarige Poolse man. Wel zit zijn 15-jarige vriendje vast voor doodslag. Zijn voorarrest is met twee weken verlengd. ,,Door het slachtoffer op dat moment te duwen, heeft de jongen willens en wetens het risico op het vallen en overlijden van de man aanvaard'', laat een woordvoerder van het Openbaar Ministerie weten. Volgens het OM moet de 15-jarige verdachte zich bewust zijn geweest van de aankomende tram.  \n  \nDe verdachte stond die fatale maandagavond met twee vrienden van 15 en 18 bij de tramhalte Anthony Fokkersingel in Ypenburg. Uit onderzoek komt naar voren dat de Pool de jongens 'meerdere keren opzocht'. ,,Uiteindelijk heeft de 15-jarige het 39-jarige slachtoffer geduwd. De man viel, kwam onder een aanrijdende tram terecht en overleed'', aldus de OM-woordvoerder. \n\nBurgernet\n\nDe drie jongens vluchtten na het incident en lieten het slachtoffer op de rails liggen. Niet veel later werd er een Burgernetmelding verspreid waarin werd opgeroepen uit te kijken naar het drietal.   \n  \nEen van de jongens, de later vrijgepleite 15-jarige, meldde zich maandagavond als eerste bij de politie. ,,Mijn cliënt heeft vanaf het eerste moment zijn verhaal gedaan'', zegt zijn advocaat Klaas Renssen. De raadsman vindt het 'stoer en klasse' dat zijn cliënt donderdag weer is vrijgelaten. ,,Hij heeft niks te verbergen en had zeker voor een 15-jarige een evenwichtig verhaal en stond sterk in zijn schoenen. Hij is daar nu voor beloond.\"\n\nAchtergelaten\n\nUit camerabeelden en getuigenverklaringen bleek al snel dat de jongen niets te maken heeft met de dood van de 39-jarige man, aldus Renssen. ,,Hij was enkel aanwezig en is verder niet schuldig aan het incident.\" Ook de 18-jarige jongen wordt niet meer verdacht van het duwen van de man.  \n  \nHet tweetal wordt nog wél verweten dat zij de stervende man hebben achtergelaten. Daarop staat een boete of hechtenis. Waarom zijn 15-jarige cliënt de plaats van het ongeval heeft verlaten, kan de advocaat niet zeggen. ,,Ik denk niet dat het OM het op prijs stelt als ik daarover uitspraken doe. Het is ook niet in het belang van mijn cliënt.\" Voor de jongen dreunt het incident nog flink na, zegt de raadsman. ,,Ik denk dat hij het nog wel even lastig zal vinden wat er is gebeurd. Hij is erg geschrokken. Het is niet niks wat hij heeft meegemaakt.\"","intensity":1,"negativity":0,"cluster_id":23,"similar_texts":"text240"},{"id":"109","publisher":"De Volkskrant","date":"2021-10-23","url":"https://krant.volkskrant.nl/titles/volkskrant/7929/publications/1393/articles/1469166/18/7","title":"We kweken weer meer vlees op de botten","text":"Steven van der Heijden  \n  \nbaas Corendon, meldt in De Telegraaf trots dat er weer winst wordt gemaakt.","intensity":0,"negativity":0,"cluster_id":34,"similar_texts":"text605"},{"id":"110","publisher":"Trouw","date":"2021-10-22","url":"https://krant.trouw.nl/titles/trouw/8321/publications/1387/articles/1468495/17/2","title":"We moeten meer gaan werken, maar niemand wil dat","text":"Het is alle hens aan dek op de arbeidsmarkt. Als er niet snel een oplossing komt voor de toenemende personeelstekorten, remmen die de economische groei, zegt nu ook topman Jacques van den Broek van uitzendconcern Randstad Groep.  \n  \nVan den Broek, sinds 2014 bestuursvoorzitter, kondigde gisteren zijn vertrek bij het bedrijf aan. Maar niet voordat hij benadrukte dat er werk aan de winkel is. Nederland moet meer halen uit mensen die aan het werk kunnen. Dat kan door mensen die thuiszitten te stimuleren om aan de slag te gaan, maar ook door werkenden te stimuleren om meer uren te werken. Daar hebben de meeste werkenden echter geen zin in, blijkt uit cijfers van het Centraal Bureau voor de Statistiek (CBS). Al sinds 2015 willen Nederlanders met een baan liever niet meer uren maken.  \n  \nEven de cijfers: dit voorjaar hadden 9 miljoen mensen van 15 tot 75 jaar betaald werk. Het overgrote deel - 7,6 miljoen - vindt zijn huidige werksituatie prima en wil een gelijk aantal uren blijven werken. Liefst 682.000 mensen gaven aan minder uren te willen werken, ook als dat gevolgen heeft voor het inkomen. De overige 759.000 werkenden willen wel meer uren aan de slag.  \n  \nHet aantal mensen dat minder uren wil werken, ontwikkelde zich in de afgelopen jaren tegengesteld aan het aantal dat meer uren wil werken. Naarmate de werkloosheid afnam, slonk het aantal werkenden dat meer uren zou willen werken, van ruim een miljoen in 2014 naar 759.000 nu. Het aantal werkenden dat minder wil werken steeg van 520.000 naar 780.000 in 2019.  \n  \nHet is niet zo dat er op dit moment weinig mensen aan het werk zijn. De werkloosheid is nog altijd heel laag, terwijl de coronacrisis net - of bijna - achter de rug is. Dat komt voor een groot deel door de noodsteun van de overheid, waardoor veel banen behouden zijn gebleven.  \n  \nUitkeringsinstantie UWV merkt op dat ook het aantal WW-uitkeringen al maanden terugloopt. \"Nog steeds merken we de effecten van de aantrekkende economie en de versoepelingen van de coronamaatregelen\", verklaart arbeidsmarktdeskundige Rob Witjes van het UWV. Vooral het aantal uitkeringen aan jongeren uit de horeca is volgens Witjes sterk afgenomen.  \n  \nToch blijven de personeelstekorten. Dat zag Van den Broek naar eigen zeggen jaren geleden al aankomen. \"De tekorten op de arbeidsmarkt kunnen alleen maar toenemen, omdat miljoenen Nederlanders de arbeidsmarkt de komende jaren verlaten als ze met pensioen gaan.\"  \n  \nDaarom moet Nederland meer halen uit mensen die wel kunnen werken, maar dat nu niet doen. Omdat ze bijvoorbeeld meer begeleiding nodig hebben om de stap naar werk te zetten of omdat hun cv niet aansluit op vacatures, terwijl ze wel competenties hebben die bij verschillende banen goed van pas komen.  \n  \nVan den Broek herhaalde een eerder pleidooi dat uitzenders, gemeenten en het UWV hun data naast elkaar moeten leggen. Met die gegevens kan een beter beeld ontstaan van waar de vraag zit en waar het aanbod. Vervolgens moeten werkzoekenden dan individuele begeleiding krijgen.  \n  \nRandstad zelf profiteert juist van de huidige situatie. Met het herstel van de economie en de krapte op de arbeidsmarkt trekt de vraag naar uitzendkrachten aan. Dat merkt Randstad met name in de winkelbranche. De omzet van het bedrijf liep afgelopen kwartaal op tot het hoogste niveau ooit en de winst verdubbelde bijna ten opzichte van een jaar geleden.","intensity":0,"negativity":1,"cluster_id":24,"similar_texts":"text250"},{"id":"111","publisher":"De Volkskrant","date":"2021-10-23","url":"https://krant.volkskrant.nl/titles/volkskrant/7929/publications/1393/articles/1469166/15/1","title":"Westen steeds stelliger in steun voor Taiwan, tot chagrijn van China","text":"### Taiwan - Analyse - China-Taiwan conflict\n\nZowel in Brussel als Washington was de positie inzake Taiwan decennia- lang onwrikbaar: er was sympathie voor het democratische eiland, maar de rode lijnen van Beijing wogen altijd zwaarder. China, dat Taiwan beschouwt als een afvallige provincie die hoe dan ook onder Chinees bestuur zal komen, reageert gebeten op het kleinste signaal dat Taiwan als een onafhankelijke land wordt behandeld. Handelen mag, informele, discrete contacten ook. Maar als Taiwan uit zijn diplomatieke isolement probeert te komen saboteert Beijing die pogingen.\n\nEventuele invasie\n\nDat tijdperk heeft zijn langste tijd gehad. In Washington rekte Biden vrijdag verbaal de Amerikaanse positie op door tegen CNN te zeggen dat de VS het eiland zullen verdedigen tegen China. Eerder deze maand zei hij ook dat de VS 'reageren' op een Chinese aanval op Taiwan. Die bijstand is al in 1979 in de Taiwan Relations Act vastgelegd, maar dat Biden de consequenties daarvan zo onomwonden uitspreekt zet de zaak in Chinese ogen op scherp.  \n  \nDe dreiging van een oorlog in de straat van Taiwan is de afgelopen veertig jaar echter nooit zo groot geweest. In 2025 is het Chinese leger volgens defensiespecialisten zover dat een invasie van Taiwan kans van slagen heeft. Al zei het Witte Huis dat het Amerikaanse Taiwanbeleid bij het oude blijft; Biden beëindigt de strategische dubbelzinnigheid die generaties Amerikaanse politici in acht namen. Die lieten zich niet in de kaart kijken of steun aan Taiwan ook daadwerkelijke deelname aan een oorlog betekende. Die onduidelijkheid hield druk op de ketel, omdat Beijing de consequenties van een eventuele invasie van Taiwan niet kon overzien.  \n  \nOok in Europa zijn China's rode lijnen minder heilig dan vroeger, bleek uit de allereerste Taiwan-motie die het Europees Parlement donderdag aannam. Die motie bepleit over nauwere betrekkingen met Taipei, een handelsverdrag en ruimte voor Taiwan in internationale organisaties zoals de Wereldgezondheidsorganisatie, die Taipei nu buitensluiten.  \n  \nVeelzeggend was de oproep van Margrethe Vestager, vicevoorzitter van de Europese Commissie, voor 'solidariteit' met Taiwan-vriendelijke lidstaten die lijden onder Chinese represailles. Litouwen bijvoorbeeld, dat Taiwan een kantoor laat openen dat als ambassade functioneert, maar dat niet zo mag heten om Beijing niet op de kast te jagen. Taiwan heeft in veel hoofdsteden zo'n vertegenwoordiging, maar Beijing strafte Vilnius af door zijn ambassadeur terug te halen en goederentransport per trein naar Litouwen stop te zetten. Het Litouws bedrijfsleven kan het in China voorlopig vergeten. De EU komt in december met wetgeving die lidstaten beschermt tegen dit soort economische pesterijen.\n\nChinese pressie\n\nChina is zo verbolgen over deze koerswijziging, dat de Chinese EU-ambassadeur Zhang Ming volgens de Hongkongse krant South China Morning Post al in augustus druk uitoefende op parlementsvoorzitter David Maria Sassoli. Die moest van Zhang 'zijn gewicht in de schaal leggen' om het parlement netjes binnen de, door Beijing vastgestelde, grenzen te houden.  \n  \nWaar dergelijke Chinese pressie drie jaar geleden nog werkte, heeft het tegenwoordig een averechts effect. Dat komt vooral door China zelf. Westerse regeringen hebben de laatste jaren oog gekregen voor de minder vriendelijke kanten van China. De democratie in Hongkong werd de nek omgedraaid en China lag dwars bij onderzoek naar de oorsprong van het coronavirus. Ook werd een Chinees-Europees investeringsverdrag getorpedeerd door de EU een breed pakket sancties op te leggen, toen de EU zich aansloot bij enkele Amerikaanse strafmaatregelen tegen China wegens mensenrechtenschendingen in Xinjiang.  \n  \nChinese agressie tegen iedereen die het opneemt voor Taiwan doet de rest. Of het nu de 814 gevechtsvliegtuigen zijn die China de eerste week van oktober richting Taiwan stuurde, de intimidatie van Litouwen of de druk op Sassoli: Taiwanese diplomaten zeggen niet voor niets gekscherend dat het Politburo in Beijing het beste pr-bureau is dat het eiland zich kan wensen.  \n  \nNeem Tsjechië en Slowakije, die volgende week de Taiwanese minister van Buitenlandse Zaken Joseph Wu ontvangen. Beijing gaat nu al tekeer over 'maatregelen om de Chinese soevereiniteit en territoriale integriteit te verdedigen'. Dat Chinese gebries zet steeds meer kwaad bloed in Brussel.","intensity":0,"negativity":1,"cluster_id":2,"similar_texts":"text307"},{"id":"112","publisher":"De Volkskrant","date":"2021-10-23","url":"https://krant.volkskrant.nl/titles/volkskrant/7929/publications/1393/articles/1469166/152/1","title":"Wie is hier nou normaal?","text":"In de openingsscène van de zesdelige VPRO-documentaireserie 100 dagen in je hoofd turen Nicolaas Veul (37) en Tim den Besten (34) op de plattegrond van Landgoed de Grote beek, de hoofdlocatie van de Eindhovense GGZ. Het is een lommerrijk terrein, met gakkende ganzen aan een watertje en verschillende, over het landgoed verspreide deelgebouwen. 'Als je het zo ziet, lijkt het net op een bungalowpark', zegt Veul opgewekt. Dan doemt er uit het niets een oudere vrouw op, ze steekt marcherend het terrein over en zingt luidkeels: 'Hé, niet zoenen op het zebrapad, dat mag niet lieve schat.' De presentatoren kijken haar verwonderd aan, terwijl ze voorbij dendert, de woorden van het Willeke Alberti-liedje herhalend. 'Olé', roept Veul, ze lachen er om: het is toch ook best grappig, deze eerste ontmoeting met een bewoner van de kliniek.  \n  \nMaar die onbevangenheid verdwijnt al snel als de programmamakers aan hun eerste stagedag beginnen als 'zorgbegeleiders'. Honderd dagen lang zullen ze bewoners met een psychiatrische ziekte bijstaan in hun dagelijkse leven, Veul doet dat op de besloten Dintel-afdeling, waar schizofrene en psychotische mensen soms al jaren wonen. Den Besten gaat aan de slag op de open Opsy-afdeling, waar mensen met een licht verstandelijke beperking worden begeleid, zij gaan in het weekend naar huis. Op beide afdelingen blijkt het werk een fysieke en mentale beproeving. Veul mag al op de eerste dag uitwerpselen en kots van de muur boenen, en Den Besten begaat direct een blunder: hij vraagt tijdens het ontbijt de 37-jarige bewoner Djina het hemd van het lijf, zij doet vervolgens haar beklag bij de leiding. 'Schiet niet te veel alle kanten uit, en stem ook wat beter af met ons,' drukt agoog Marlou de presentator op het hart. 'Dat hoor ik al 33 jaar', verzucht Den Besten. 'Nog nooit iets mee gedaan, maar goed.'  \n  \n100 dagen in je hoofd is een vervolg op 100 dagen voor de klas, waarin Nicolaas Veul en Tim den Besten drie maanden stage liepen als docenten geschiedenis en maatschappijleer op een scholengemeenschap. Het VPRO-programma kreeg een eervolle vermelding voor de Nipkowprijs 2020.  \n  \nOok in 100 dagen in je hoofd opereren Veul en Den Besten weer als tegenpolen: waar Den Besten vrijmoedig is, en zich af en toe verveelt tijdens het kaarten en keuvelen met de bewoners, raakt Veul steeds meer ondergedompeld in de pijn van de getroebleerde bewoners. Mensen als de vriendelijke Ajaxfan Benno, die al 27 jaar op de afdeling woont, en 'doodnerveus wordt' van menselijk contact. Of Vince de straatmuzikant, die ontroerend mooi kan zingen, maar worstelt met de stemmen in zijn hoofd. 'Ik hoor het niet via een microfoon, het zit binnenin me,' probeert hij Veul uit te leggen. 'Ik weet het niet, ben ik dan ziek, of ben ik gewoon normaal?'  \n  \nNet als bij 100 dagen voor de klas krijg je een inkijkje in een beroep: het werk van agogen en van de begeleiders, die de psychisch zieken helpen met alles, van boodschappen doen tot emoties reguleren. Maar uiteindelijk zijn de spots gericht op de bewoners. Waarom zijn ze hier, wat hebben ze meegemaakt? En verschillen ze wel zo veel van de presentatoren? 'Natuurlijk zijn er al meer programma's gemaakt over psychiatrische instellingen', zegt Den Besten. 'Maar niemand heeft er zo veel tijd in gestopt als wij. Vaak gaan televisiemakers een dagje ergens langs en schieten dan meerdere afleveringen.' Veul: 'Het goede aan onze methode is dat we de tijd hebben om de mensen te leren kennen en onszelf tegen te komen.'  \n  \nDen Besten: 'Wij hebben maandenlang, vaak drie dagen per week stage gelopen, en sliepen ook op het terrein. Daarbij willen we als programmamakers niet alleen komen halen, we willen ook iets geven. Daarom praten we zelf ook over onze eigen gevoelens, hoe kwetsbaar dat ook is.'  \n  \nIn de eerste aflevering is de spanning van jullie gezichten af te lezen als jullie aan de eerste werkdag beginnen. Waar zagen jullie tegenop? Den Besten: 'Ik vind alles wat wij samen maken best eng. Dit voelde als een eerste schooldag: ik kom in een nieuwe omgeving, met nieuwe collega's. Ik wist dat het moeilijk ging worden, dat de ervaringen onder je huid gaan zitten en dat is ook de bedoeling. Maar daardoor dacht ik niet: jeej, ik ga vier maanden stage lopen in een psychiatrische kliniek.'  \n  \nVeul: 'Ik voelde vooral een enorme verantwoordelijkheid. Kan ik dit wel, zitten die bewoners op mij te wachten? Hoe moet ik met ze omgaan?'  \n  \nWat bleek het moeilijkste aan het werk? Veul: 'Er gebeurt veel in je hoofd als je met psychisch zieke mensen werkt, dan is het belangrijk om gedisciplineerd en begrensd te zijn. Ik was in het begin een soort spons, alle verhalen kwamen enorm binnen, ik droomde zelfs over de cliënten. Ik zag ook een grote werkdruk. De bewoners worden het gelukkigst van contact, maar de agogen en verpleegkundigen moeten ook veel rapporten schrijven. Er zijn niet veel psychiaters, terwijl de bewoners vaak worstelen met hun medicatie.'  \n  \nIn aflevering 1 krijgt Den Besten een standje na zijn gesprek met Djina. In de derde aflevering krijgt hij weer op z'n kop omdat hij te lang doorvraagt naar het drugsverleden van bewoner Mayte, waardoor ze weer zin krijgt om te gebruiken. Wat gaat er mis in die gesprekken? Den Besten: 'Djina raakte heel erg gespannen van mijn vragen. Ze heeft een licht verstandelijke beperking, waardoor ze haar grenzen niet goed kan aangeven, dus gaf ze op alles antwoord.  \n  \n'Ik ben mezelf sowieso erg tegengekomen. Ik ga vaak op mijn eigen gevoel af, in plaats van na te denken, of af te tasten wat een ander wil. Ik vind het ongemakkelijk om stil te zijn aan het ontbijt, dus ga ik praten. Dat is eigenlijk heel egoïstisch.'  \n  \nDe programmamakers worden begeleid door een mentor, de strenge doch rechtvaardige Annemiek. Aan haar vertelt Tim den Besten dat hij zichzelf als een soort ramptoerist ziet. Die houding staat een echte kennismaking met de bewoners in de weg, vindt zij.  \n  \nDen Besten: 'Ik vind de donkere kanten en problemen van mensen interessant, daar kan ik van smullen. Ik kijk ook naar filmpjes van ongelukken, of van IS. Ik ben er niet trots op! Maar waarom ik dat doe? (Kijkt Veul aan).'  \n  \nVeul: 'Praten met mensen met een psychiatrische ziekte kan gewoon spannend zijn. Ik denk dat jij er onbewust een tandje bijzet, nog meer gaat vragen, om maar de controle te hebben.'  \n  \nDen Besten: 'Uiteindelijk ben ik gewoon bang om afgewezen te worden. Ik heb in mijn leven veel mensen van me afgeduwd omdat ik bang ben verlaten te worden. Dat mechanisme kwam tijdens deze stage naar boven.'  \n  \nOok Veul werd tijdens zijn stage geconfronteerd met zijn eigen psychische kwetsbaarheid. Als blijkt dat de vader van bewoner Vince is overleden, gaat hij diep mee in zijn verdriet. Het lijden van de bewoners moet niet jouw lijden worden, waarschuwt mentor Annemiek. Veul: 'Het raakte me omdat ik me afvroeg: hoe kan je er nou voor iemand zijn als begeleider? Het bleek dat ik te veel mijn best wilde doen. Dat heb ik vaker. Ergens in de basis zit er bij mij ook een onzekerheid. Ik heb een zware jeugd gehad; ik had een moeilijke band met mijn vader, ik ben gay en ben ook gepest. Ik ben slecht gehecht, zoals dat heet in therapietaal. Als kind heb ik mijzelf aangeleerd dat het aan mij ligt als mensen mij niet leuk vinden. Vanuit dat overlevingsinstinct ga ik veel te hard werken. Wat dat betreft maakte Geertje, een jonge meid op mijn afdeling, indruk op mij. Ze tekent en knutselt veel, dat deed ik als jongen ook. En ze vertelde mij hoe moeilijk ze het vond om van zichzelf te houden. Nou, die pijl ging recht terug naar mij. Onze situatie is misschien verschillend, maar dat probleem heb ik ook.'  \n  \nDen Besten: 'Dat is het gekke, het voelt heel normaal om zelfhaat te koesteren: ik ben lelijk, ik kan dit niet. Maar als je iemand anders hoort zeggen dat ze niet van zichzelf houdt, denk je: doe normaal, je bent zo leuk!'  \n  \nJullie maken invoelbaar hoe vaag de grens is tussen 'normaal' en 'gek'. Maar je ziet ook in de derde aflevering hoe bewoner Mario dwars door de vijver wil fietsen. Dat is toch lastig te begrijpen. Veul: 'Mario is een wonderlijke man, hij heeft een associatieve stoornis, zijn hoofd loopt over van gedachten die op elkaar inhaken. Maar als je hem kunt kalmeren, als je met hem gaat wandelen, of met hem praat over onderwerpen die hij leuk vindt, vrouwen of nagellak, dan komt er een grappige, invoelende en nieuwsgierige man naar boven.'  \n  \nDen Besten: 'Het gevoel dat bij mij beklijft na deze ervaring is dat ik niet zo normaal ben, en zij niet zo gek. Verderop in de serie ontmoet ik Nadina, een leuke, lieve Rotterdamse jonge vrouw met een zware borderline persoonlijkheidsstoornis. Omdat ze daardoor nauwelijks relaties met mensen kan opbouwen, heeft ze de neiging om mensen maar op afstand te houden. Ik herkende iets in haar, we hadden een bijzondere klik.'  \n  \nDe missie van jullie reeks is om de kloof te dichten tussen de mensen in de kliniek en daarbuiten. Wat winnen we daarmee? Veul: 'Het zou mooi zijn als we als samenleving meer oog hebben voor psychische kwetsbaarheid, als we meer zouden delen.'  \n  \nDen Besten: 'Wat Hanna Verboom (actrice, red.) laatst heeft gedaan in de Volkskrant, openlijk praten over haar bipolaire stoornis, dat vond ik zo ongelooflijk stoer en belangrijk, daar kunnen we allemaal een voorbeeld aan nemen. Ik ben wel zenuwachtig, omdat ik open ben over mijn eigen psychische kwetsbaarheid. Wat gaan mensen na deze serie van me denken?'\n\n'100 dagen in je hoofd' is vanaf donderdag 21 oktober te zien bij de VPRO, NPO3, 20.50 uur en NPO Start.","intensity":0,"negativity":0,"cluster_id":47,"similar_texts":"text668"},{"id":"113","publisher":"De Telegraaf","date":"2021-10-23","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/54d54f677af03d837ac6b47a6755d704/web/OPS/cciobjects.json&hash=46f1fb0200f599a9cdfa#/pages/50","title":"Wijndal terug in voorselectie Oranje","text":"Wijndal terug in voorselectie Oranje\n\nZEIST Liefst dertig spelers heeft bondscoach Louis van Gaal opgenomen in zijn selectie voor de beslissende WK-kwalificatie-interlands tegen Montenegro (13 november) en Noorwegen (16 november). De opvallendste naam is die van Owen Wijndal, de linksachter van AZ. Hij was er voor het laatst bij tijdens het EK afgelopen zomer. \n\nNederland leidt Groep G met twee punten voorsprong op Noorwegen en vier op nummer 3 Turkije. De groepswinnaar plaatst zich direct voor het WK 2022 in Qatar en de runner-up speelt play-offs.\n\n„Dertig is bewust wat meer dan normaal”, aldus Van Gaal. „We hebben op dit moment te maken met jongens die kampen met blessures. En verder heeft een aantal internationals weinig speelminuten in de benen. Vandaar de keuze voor een wat grotere groep.”\n\nDevyne Rensch is een van de spelers die weinig speelminuten maken bij zijn club Ajax. In de vorige interlandperiode werd de verdediger aan Jong Oranje toegevoegd. Arnaut Danjuma, die zoveel indruk maakte tegen Gibraltar, staat ook op de lijst. Hij verving toen de afgehaakte Cody Gakpo. Van Gaal deed in de vorige interlandperiode al de belofte dat Danjuma bij de definitieve selectie zou komen te zitten. Die volgt op 5 november.\n\nVoorselectie Nederlands elftal:\n\nDoel: Justin Bijlow (Feyenoord), Joël Drommel (PSV), Mark Flekken (SC Freiburg), Tim Krul (Norwich City).\n\nVerdediging: Nathan Aké (Manchester City), Daley Blind (Ajax), Virgil van Dijk (Liverpool), Denzel Dumfries (Inter), Matthijs de Ligt (Juventus), Tyrell Malacia (Feyenoord), Devyne Rensch (Ajax), Jurriën Timber (Ajax), Stefan de Vrij (Inter), Owen Wijndal (AZ). \n\nMiddenveld: Ryan Gravenberch (Ajax), Frenkie de Jong (Barcelona), Davy Klaassen (Ajax), Teun Koopmeiners (Atalanta Bergamo), Marten de Roon (Atalanta Bergamo), Guus Til (Feyenoord), Georginio Wijnaldum (Paris Saint-Germain).\n\nAanval: Steven Berghuis (Ajax), Steven Bergwijn (Tottenham Hotspur), Memphis Depay (Barcelona), Cody Gakpo (PSV)*, Arnaut Danjuma Groeneveld (Villarreal), Luuk de Jong (Barcelona), Noa Lang (Club Brugge), Donyell Malen (Borussia Dortmund), Wout Weghorst (VfL Wolfsburg). *onzeker door blessure.","intensity":0,"negativity":1,"cluster_id":56,"similar_texts":"text728"},{"id":"114","publisher":"NRC Handelsblad","date":"2021-10-22","url":"https://www.nrc.nl/nieuws/2021/10/21/willem-van-de-velde-en-zoon-schilders-met-zeebenen-a4062628#20211022-79873-204","title":"Willem van de Velde en zoon: schilders met zeebenen","text":"Tentoonstelling  Het Scheepvaartmuseum wijdt de eerste overzichtstentoonstelling ooit aan de zeegezichten van vader en zoon Willem van de Velde. ,Als een soort embedded verslaggever was de zeventiende-eeuwse schilder Willem van de Velde aanwezig bij grote zeeslagen van de Hollandse vloot. De admiraliteit zorgde voor een klein zeilschip, van waaruit hij de gevechtshandelingen van dichtbij kon bestuderen. Hierdoor kon Van de Velde de manoeuvres en kanonnades en, dat vooral, de deelnemende schepen zelf op uiterst gedetailleerde wijze vastleggen. Ter plekke maakte hij voorbereidende tekeningen op rollen papier, waar hij soms aantekeningen op maakte. Aan wal zal hij eerst ooggetuigenverslag hebben uitgebracht bij de militaire autoriteiten om daarna zijn tekeningen uit te werken tot schilderijen. De vlotte schetsen die het vuur van de strijd in pen en penseel vastleggen, behoren tot de aantrekkelijkste werken in een prachtig overzicht dat het Scheepvaartmuseum, voor het eerst, wijdt aan Willem van de Velde en zijn zoon met precies dezelfde naam. Met een kleine honderd tekeningen, pen- en olieverfschilderijen uit de eigen collectie en uit andere musea in Nederland en Engeland, geeft de expositie een beeld van de grote productie van de Van de Veldes. Twee onlangs door het Scheepvaartmuseum verworven wandtapijten naar ontwerp van Willem de oude, illustreren de slag bij Solebay (1672) tussen de Nederlandse vloot onder leiding van Michiel de Ruyter en een Engels-Franse alliantie.\n\nWillem van de Velde de Oude, Episode op de slag bij de Sont (ca. 1660)\n\nFoto Igor Roelofsen/ Twycer/ Stedelijk Museum Alkmaar\n\nPenschilderijZeegezichten vormden destijds een nieuw genre, waarbij schepen op onstuimige baren en zeemonsters vaak de symboliek in zich droegen van het ongewisse levenspad. Met zijn realistische schilderijen pakte Willem van de Velde de oude (1611-1693) het heel anders aan. Bij de liefhebbers werd hij vooral beroemd om de nieuwe vinding van het penschilderij. Op grote geprepareerde panelen maakte Van de Velde met pen en inkt verbluffend nauwkeurige portretten van schepen met hun ingewikkelde tuigage en vaak rijkversierde spiegels.\n\nDetail uit Willem van de Velde de Oude’s Episode op de slag bij de Sont (ca. 1660) met links Willem zelf in zijn galjoot\n\nFoto Igor Roelofsen/ Twycer/ Stedelijk Museum Alkmaar\n\nEen hoogtepunt in het genre is een speciaal voor de expositie gerestaureerd, maar liefst drie vierkante meter groot, penschilderij van een episode uit de zeeslag in de Sont tussen Nederlandse en Zweedse schepen. Als om de getrouwheid ervan te benadrukken, en misschien ook uit trots op zijn eindeloze gepriegel aan de minutieus weergegeven voorstelling, heeft Van de Velde zichzelf in zijn eigen scheepje linksonder in de compositie opgenomen.\n\nLees ook: Zeestukken voor fijnproevers op huiselijke expositie\n\nSamen met zijn zoon Willem de jonge (1633-1707) had Van de Velde een succesvol atelier in Amsterdam. Maar in het rampjaar 1672 toen Nederland werd aangevallen door Frankrijk, Engeland en twee Duitse bisdommen, stagneerde de kunstmarkt in de Republiek. Vader en zoon Van de Velde maakten gebruik van een oude uitnodiging van de Engelse koning om aan diens hof te komen werken. Door een overmaat aan vaderlandsliefde werden ze er kennelijk niet gehinderd. Willem de oude had de Slag bij Solebay aan de zegevierende Nederlandse zijde meegemaakt, maar had er geen probleem mee die later als een Engelse overwinning in beeld te brengen. In 1676 maakte zijn zoon in opdracht van de hertog van York een serie van twaalf grote schilderijen van overwinningen van de Engelse vloot. Een groot doek toont hoe de Nederlanders in 1666 bij Terschelling werden vernederd toen op last van de Engelse commandant honderdzeventig koopvaardijschepen in brand werden gestoken. Zo aten de Van de Veldes letterlijk van twee wallen.\n\nThomas Poyntz en Willem van de Velde de Oude, The Burning of the Royal James (Later in the Day), 1685-1688, wandkleed, 4,57 x 3,30 meter)\n\nWillem van de Velde de Jonge, ‘Het verzamelen van de Nederlandse vloot voor de Vierdaagse Zeeslag’ (1670)\n\nFoto Moveo Art Collection\n\nBeeldende kunst Willem van de Velde & zoon T/m 27/3. Het Scheepvaartmuseum, Amsterdam. Inl: hetscheepvaartmuseum.nl\n\n●●●●●\n\nNieuwsbrief\n\nNRC Cultuurgids\n\nWat moet je deze week zien, horen of luisteren? Onze redacteuren recenseren en tippen\n\nInschrijven\n\nEen versie van\n\ndit artikel\n\nverscheen ook in\n\nNRC Handelsblad\n\nvan 22 oktober 2021\n\nEen versie van\n\ndit artikel\n\nverscheen ook in\n\nNRC in de ochtend\n\nvan 22 oktober 2021","intensity":0,"negativity":0,"cluster_id":26,"similar_texts":"text264"},{"id":"115","publisher":"Algemeen Dagblad","date":"2021-10-22","url":"https://krant.ad.nl/titles/algemeendagblad/7908/publications/26754/articles/1468496/4/2","title":"Zieke Ron Fresen stopt bij Journaal","text":"Ron Fresen (62) neemt in mei volgend jaar afscheid als politiek verslaggever van de NOS. Hij is ongeneeslijk ziek en wil tijd maken voor 'andere mooie dingen in het leven'.  \n  \nHanneke van Houwelingen  \n  \nHilversum  \n  \nIn Acht jaar Achtuur, een persoonlijk boek dat dinsdag verschijnt, schrijft Fresen hoe hij lange tijd zijn ziekte geheim hield. Het politieke gezicht van het NOS Journaal kreeg eind 2018 voor de tweede keer prostaatkanker, dit keer met uitzaaiingen in de lymfeklieren, maar hij werkte de meeste tijd door. Zijn collega's waren op de hoogte, maar op het Binnenhof zweeg hij over zijn gezondheid.  \n  \nZijn ziekte is niet de enige reden dat hij stopt. Fresen wil meer tijd voor zijn kleinzoon en zijn vrouw. Dat wringt met zijn baan die hij prachtig, maar veeleisend noemt.","intensity":0,"negativity":0,"cluster_id":46,"similar_texts":"text838"},{"id":"116","publisher":"Trouw","date":"2021-10-22","url":"https://krant.trouw.nl/titles/trouw/8321/publications/1387/articles/1468495/12/4","title":"Zuid-Korea stuurt eerste eigen raket de ruimte in","text":"### Primeur\n\nZuid-Korea heeft voor het eerst een ruimteraket gelanceerd die in eigen land is ontwikkeld. De tientallen meters lange KSLV-II, die ook wel de Nuri wordt genoemd, is gelanceerd in het gebied Goheung en bereikte binnen enkele minuten een hoogte van 600 kilometer. De raket moest als proef een satelliet in een baan om de aarde brengen, maar dat mislukte. De ontwikkeling van de ruim 47 meter lange raket heeft ongeveer tien jaar geduurd en zo'n 1,4 miljard euro gekost.","intensity":0,"negativity":0,"cluster_id":14,"similar_texts":"text60"},{"id":"117","publisher":"Algemeen Dagblad","date":"2021-10-22","url":"https://krant.ad.nl/titles/algemeendagblad/7908/publications/26754/articles/1468496/15/5","title":"Zuid-Korea stuurt raket naar de ruimte","text":"Zuid-Korea heeft voor het eerst een ruimteraket gelanceerd die in eigen land is ontwikkeld, een mijlpaal voor het land. De tientallen meters lange KSLV-II, die ook wel de Nuri wordt genoemd, is gelanceerd in het gebied Goheung en bereikte binnen enkele minuten een hoogte van 600 kilometer. De raket moest als proef een satelliet in een baan om de aarde brengen, maar dat mislukte. De ontwikkeling van de ruim 47 meter lange raket heeft ongeveer tien jaar geduurd en zo'n 2 biljoen won (1,4 miljard euro) gekost.","intensity":0,"negativity":1,"cluster_id":14,"similar_texts":"text210"}]
