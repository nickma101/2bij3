[{"id":"1","publisher":"Algemeen Dagblad","date":"2021-09-11","url":"https://krant.ad.nl/titles/algemeendagblad/7908/publications/26089/articles/1443791/108/1","title":"'Een kind ziet, hoort en voelt alles'","text":"Griet Op de Beeck wilde niet per se een kinderboek schrijven, wel een boek waarin zowel kinderen als volwassenen iets te ontdekken hebben. In Jij mag alles zijn probeert de 9-jarige hoofdpersoon Lexi haar moeder op te vrolijken na de dood van haar broertje. Tegen het eind van het boek rollen er makkelijk een paar tranen over je wang. 'Echt?' vraagt Op de Beeck verheugd. 'Zie je, dan gebeurt er iets wat je als schrijver nooit kunt afdwingen, maar wel op kunt hopen.'\n\nDat is de kracht van een kinderboek?\n\n'Voor velen van ons geldt dat er in onze kinderjaren iets is gebeurd waarbij we ons niet gezien of gehoord hebben gevoeld. Ook met goedbedoelende en lieve ouders kan dat gebeuren. De kracht van fictie is dat er iets geheeld kan worden. Je staat jezelf toe naar een emotionele plek te gaan waar je uit jezelf niet zou komen. En omdat het een boek is, en niet een persoon die een oordeel over je zou kunnen vellen, kun je dieper in die gevoelens afdalen. Met een boek kun je verder gaan dan met een vriendin bij de koffie. En het idee dat je in een kinderhoofd zit, zoals in dit boek, kan helpen nog dieper in die gevoelens af te dalen.'\n\nDe tekeningen in het boek helpen daar ook bij.\n\n'De innerlijke wereld van Lexi heeft illustrator Linde Faas heel goed weten te verbeelden. Bijvoorbeeld als Lexi bovenaan de trap zit te luisteren naar haar ruziënde ouders. Daar tekent zij dan een donkere keldertrap en dat verbeeldt precies de donkerte en diepte van de gevoelens van de hoofdpersoon.'\n\nOp een gegeven moment bezoekt Lexi haar moeder in een psychiatrisch ziekenhuis en daar zegt een psycholoog tegen haar dat alle gevoelens er mogen zijn.\n\n'Ik vind het heel belangrijk dat dit tegen een kind wordt gezegd. Bewust of onbewust geven ouders hun kinderen mee welke emoties en welk gedrag wenselijk is en wat niet. Kinderen zijn zo op zoek naar de waardering van ouders dat ze zich er vanzelf naar plooien. Ze doen afstand van de emoties waarvan ze denken dat ouders ze niet leuk vinden. Na een tijdje wordt die afstand zo groot dat je die emoties niet eens meer voelt. Je bent ervan vervreemd, en als volwassene lukt het niet meer naar die gevoelens toe te gaan. Als tegen een kind gezegd wordt: 'jij mag alles zijn', dan hoop ik dat een kind daar iets aan heeft.'\n\nWas er iemand die dat tegen jou zei?\n\n'Niemand. Er was niemand die echt naar mij keek of vroeg wat ik nodig had. Dat is een van de redenen geweest om dit boek te schrijven. Om het anders te doen. Ik wens Lexi wat ik zelf niet heb gehad. Daarom heeft ze een oma en een buurvrouw die haar gevoelens serieus nemen.'\n\nLexi wil het verdriet van haar moeder oplossen. Is dat iets wat je uit eigen ervaring kent?\n\n'Toen ik 9 was verliet mijn oudere zus het huis om te gaan studeren en op kamers te gaan. Toen was ik degene die het op zich nam te bemiddelen tussen mijn ouders als ze ruzie stonden te maken. Ik liet mijn moeder uithuilen op mijn schouder en zei tegen mijn vader dat hij zich niet alles zo moest aantrekken. Het is gek dat ik dat op die leeftijd deed en het is gek dat er naar mij geluisterd werd. Mijn ouders waren slimme mensen, maar ze gaven mij toch die autoriteit. En dat hoort natuurlijk niet. Ik kon hun problemen niet oplossen en dat gaf mij het gevoel dat ik het niet goed deed.'\n\n'Hee lief meisje, gaat het wel met je?' vraagt de oma van Lexi. Een simpele vraag die we toch vaak vergeten te stellen?\n\n'Jij bent flink, zeg. Het is allemaal niet zo erg, hoor - dat zijn de signalen die wij aan kinderen geven. Maar een kind ziet, weet, hoort en voelt alles. Soms hoor ik iemand vertellen: 'We zitten in een echtscheiding, mijn dochter verwerkt alles heel goed, ze probeert mij altijd met alles te helpen en bekommert zich om mij. Maar mijn zoon is een probleem, hij doet moeilijk op school en kan niet slapen, daar maak ik me zorgen om.' Dan denk ik, wacht, het is omgekeerd, die dochter, dáár moet je je zorgen om maken. De dochter probeert het kind te zijn dat jij nu nodig hebt. Maar dat is haar taak niet. En die zoon is ergens doorheen aan het gaan, zodat hij er later geen probleem meer mee heeft.  \n  \nHet is trouwens maar een voorbeeld, het geldt natuurlijk voor beide geslachten, al doen meisjes wel vaker zo hun best. Voor zo'n meisje kun je bij wijze van spreken alvast een afspraak maken met de psycholoog.'  \n  \nJij mag alles zijn verschijnt bij uitgeverij Prometheus € 15","intensity":0,"negativity":0,"cluster_id":36,"similar_texts":"text491"},{"id":"2","publisher":"Algemeen Dagblad","date":"2021-09-11","url":"https://krant.ad.nl/titles/algemeendagblad/7908/publications/26089/articles/1443791/22/1","title":"'Mijn viool is mijn stem'","text":"Alexander van Eenennaam  \n  \nJanine Jansen (43) lacht en meteen zucht Janine Jansen even diep. Ga er maar aanstaan. Leg even uit aan een leek waarom een Stradivarius-viool zo bijzonder is. Ze voelt het onmiddellijk zodra ze er eentje aanraakt, maar het in woorden uitdrukken?   \n  \nGelukkig hoefde de concertvioliste dat niet te doen voor het gisteren verschenen album 12 Stradivari dat ze vorig jaar opnam in Londen. Haar huidige Strad, de Shumsky uit 1715, kreeg in de Engelse hoofdstad gedurende twee weken gezelschap van elf andere Stradivari. Aan Jansen de eer om ze allemaal op te pakken en te bespelen,wat ook werd vastgelegd voor een documentaire. De geluidsopnames, met begeleiding van de Brits-Italiaanse pianist en dirigent Antonio Pappano, staan op het album. ,,Een droomproject, dat ik waarschijnlijk maar eens in mijn leven meemaak.''  \n  \nIedereen weet dat een Stradivarius een bijzondere viool is, wat maakt het zo bijzonder om er twaalf te bespelen?  \n  \nJanine Jansen: ,,Ieder mens heeft een eigen, unieke stem. Zo is het met een viool ook. Stradivarius was een genie dat elk instrument anders liet klinken. En dat deze twaalf exemplaren twee weken lang op dezelfde locatie konden zijn was al een operatie op zich. Want sommige lagen ergens in een kluis, maar andere worden bespeeld door professionele violisten. Voor mij was het vervolgens de uitdaging om uit elk instrument de klank te halen die erin zit.''  \n  \nIs dat gelukt?  \n  \n,,Ja, terwijl ik met een paar instrumenten best langer had willen werken om te horen wat ik er nog meer had kunnen uithalen.''  \n  \nKunt u aan een leek uitleggen wat het verschil is?,,Ik vergelijk het wel eens met wijn, waar ook zoveel smaken zijn van dezelfde druif. De ene heeft veel tannines, de ander is op eikenhouten vaten gerijpt. Of met auto's. De Vieuxtemps-viool bijvoorbeeld voelde voor mij als een Formule 1-auto. Als ik die bespeel, voel ik dat ik nooit aan de top zit. Zoveel power, als een polsstokhoogspringer wiens stok heel erg doorbuigt, maar nooit breekt en hem naar grote hoogte stuwt. Het stuk dat ik met de Vieuxtemps heb gespeeld, Désespoir, zou ik niet met een andere viool willen spelen. Maar ik zou ook weer niet alles met dit instrument willen doen, dan zou ik er op uitgekeken raken. Mijn eigen viool, de Shumsky, heeft zo'n ziel, warmte en rijkdom. Ook veel power, maar niet op zo'n sporty manier. Dat is meer een Aston Martin, zo'n mooie, heel stijlvolle auto met klasse.''  \n  \nNu is de wetenschap zo ver, hoe kan het dat we tegenwoordig nog geen violen kunnen maken die beter zijn?,,Er zijn absoluut heel goede, moderne instrumenten. Maar al maak je een exacte kopie van bijvoorbeeld de Vieuxtemps, dan heb je niet dat hout met een verouderingsproces van driehonderd jaar. Er zit leven in, een ziel. Wat het geheim is weet ik ook niet, maar die top-Stradivari hebben iets dat de rest mist. Magie. Ook wel mooi toch, dat het niet zomaar te kopiëren valt?''  \n  \nZou u geblinddoekt het verschil horen?,,Ik denk het wel, hoewel ik het nooit heb geprobeerd. De Shumsky haal ik er altijd wel uit, net als de viool van Ida Haendel, die kortgeleden is overleden. Die mocht ik ook bespelen, dat instrument heeft een heel bijzondere E-snaar en een heel aparte klankkleur.''  \n  \nElf violen moest u weer achterlaten, bij welke deed dat het meeste pijn?,,Dat viel mee, ik voelde geen pijn, omdat ik zo gelukkig ben met mijn Shumsky. Dat is echt mijn maatje.''Tot voor kort bespeelde u een andere Stradivarius, de Rivaz-Baron Gutmann. Hoe komt zo'n wissel tot stand?  \n  \n,,In 2019 moest ik optreden in de Wigmore Hall in Londen, om de hoek zit de viooldealer waar ik vaak kom. Ik liet mijn viool daar checken en ze showden me wat ze hadden liggen. Toen ik de Shumsky oppakte, kon ik op slag niet meer anders. Hoe moet ik dat onder woorden brengen? Het voelde zo goed en natuurlijk. De meeste collega's zouden me voor gek verklaren, toch besloot ik hem die avond tijdens het concert al uit te proberen. Ik moet wel zeggen dat ik aan het begin van die avond ook zelf even dacht: wat heb ik gedaan? Zo vertrouwd was het natuurlijk nog niet. Maar mijn gevoel had me niet bedrogen.''   \n  \nAndré Rieu vertelde dat hij zijn Stradivarius 's nachts meeneemt naar de slaapkamer. Gaat u ook zo ver?  \n  \nLachend: ,,Ik heb dat gehoord. Nou, ik soms ook, dat hangt ervan af waar ik ben. Het is geen ding, het is een dierbaar deel van mezelf. Het is mijn stem.''  \n  \nHet album 12 Stradivari is gisteren verschenen. De documen-taire Falling for Stradivari is morgenavond om 19.15 u te zien op NPO 2 Extra en komende week in meerdere herhalingen.","intensity":0,"negativity":0,"cluster_id":3,"similar_texts":"text554"},{"id":"3","publisher":"Trouw","date":"2021-09-10","url":"https://krant.trouw.nl/titles/trouw/8321/publications/1351/articles/1443112/2/6","title":"'Mr. Akzo' Loudon (84) overleden","text":"### personalia\n\nOud-bestuursvoorzitter van verfbedrijf AkzoNobel Aarnout Loudon is op 84-jarige leeftijd overleden in zijn woonplaats Den Haag. Loudon was Eerste Kamerlid voor de VVD en voorzitter van de raad van commissarissen van de bank ABN Amro. Ook was hij bestuurder bij onder meer werkgeversorganisatie VNO, olie- en gasconcern Shell, het Concertgebouw en de Vereniging Rembrandt. Loudon, aangetreden als bestuursvoorzitter in 1982, maakte van Akzo een van de grootste verfproducenten ter wereld. Het leverde hem de titel Mr. Akzo op.","intensity":0,"negativity":0,"cluster_id":11,"similar_texts":"text225"},{"id":"4","publisher":"Algemeen Dagblad","date":"2021-09-11","url":"https://krant.ad.nl/titles/algemeendagblad/7908/publications/26089/articles/1443791/60/1","title":"'Owen dacht dat hij Superman was'","text":"### Wijndal maakt als aanvoerder rentree bij AZ, na periode van blessureleed die misschien wel louterend werkte\n\nOwen Wijndal is nog even goedlachs en overtuigd van zichzelf als hij vooruitblikt op zijn eerste officiële wedstrijd sinds het EK-duel met Oostenrijk deze zomer. ,,Maar zwaar was het wel de afgelopen maanden. Ik ging door mijn blessure wel met tegenzin naar de gym.\"  \n  \nOndertussen zag hij zijn vrienden Calvin Stengs en Myron Boadu wel een transfer maken naar Zuid-Frankrijk. Het hechte drietal is uit elkaar gereten. Bij AZ dan. Wijndal pakte vorige week na de oefenwedstrijd tegen Ajax direct het vliegtuig om Stengs op te zoeken in Nice. Daar is weer de lach: ,,Dat was leuk. Calvin haalde me op van het vliegveld. Natuurlijk deed hij dat, ik ga toch niet met de taxi?\"  \n  \nDat Wijndal nog bij AZ speelt, komt voor velen onverwacht. Van het zelf opgeleide viertal Teun Koopmeiners, Myron Boadu, Calvin Stengs en Wijndal leek toch vooral de laatstgenoemde op weg naar een grote buitenlandse club. Het kwam er niet van. ,,Of dat door die blessure komt weet ik niet\", zegt de linksback nu zelf. ,,Er waren zeker clubs concreet voor mij, maar ik wil een stap maken die het beste is voor mijn carrière. En het is ook niet erg dat ik hier nog ben, hè. AZ is een mooie club, waar ik graag speel.\"  \n  \nTrainer Pascal Jansen duidt de vervelende blessureperiode van zijn pupil: ,,Owen dacht dat hij onverwoestbaar was. Maar dat is alleen Superman. Misschien kan hij van deze periode leren. Dit is voor het eerst dat hij er voor lange tijd uit was. Het blijkt maar weer dat je je lichaam heel goed moet verzorgen. Misschien nog wel beter dan hij al deed.\"\n\nNiet anoniem\n\nWijndal stevende lang af op een EK als basisspeler. Het bleef slechts bij twee invalbeurten. ,,Als je aan de mensen vraagt hoe het EK van Owen Wijndal was zullen ze zeggen: niet goed en niet slecht. Maar ik ben iemand die altijd de beste wil zijn als hij speelt. Ik wil wat laten zien. Niet anoniem zijn'', stelt de verdediger.  \n  \nDat kwam er niet van omdat bondscoach Frank de Boer koos voor Patrick van Aanholt. Maar ook door de sluimerende liesblessure, die hem uiteindelijk de voorbereiding op het nieuwe seizoen kostte. ,,Bij Oranje probeer je er alles aan te doen. Dan ga je forceren. Dat is niet goed.\" Met de nieuwe bondscoach Louis van Gaal, die bij Oranje de afgelopen week voor nieuw elan zorgde, had hij nog geen contact. Ondertussen heeft hij er met Feyenoorder Tyrell Malacia een concurrent bijgekregen. ,,Ik heb alleen contact gehad met de medische staf van Oranje. Zij informeerden naar mijn fitheid. Ik hoop er bij de volgende interlands weer bij te zijn, natuurlijk.\"  \n  \nMisschien doet zijn nieuwe status als AZ-aanvoerder hem goed. Hij was vorig seizoen bij afwezigheid van Koopmeiners al eens captain. ,,We hebben nu even de tijd genomen om het over het aanvoerderschap te hebben\", zegt Jansen. ,,Owen heeft al veel verantwoordelijkheidsgevoel, maar er komt meer bij kijken. Ik vind hem een voorbeeld voor de club. Hij is hier net als Teun Koopmeiners opgeleid en is iemand waar velen zich aan spiegelen. Owen is wat temperamentvoller. Hij kan echt zeggen waar het op staat in de kleedkamer en zorgt voor schwung. Maar hij is echt niet alleen de grappenmaker die de buitenwereld ziet. Teun was dan weer behoedzamer en meer analyserend.\"\n\nBravoure\n\nWijndal keert niet tegen de minste tegenstander weer terug op het voetbalveld. Hij treedt PSV tegemoet met de gebruikelijke bravoure. ,,Lekker wedstrijdje om terug te komen, toch?\" AZ won vorig seizoen twee keer van de huidige koploper, die nu nog geen punt verspeelde. In beide wedstrijden speelde de net vertrokken aanvoerder Teun Koopmeiners een grote rol. ,,We hebben nu een nieuw team\", zegt Wijndal. ,,Met nog steeds veel jongens met kwaliteiten. Ik denk dat we weer een goed elftal hebben staan.\"\n\nMis geen goal van\n\nGa naar de AD-app of  \n  \nad.nl/goalalert, installeer  \n  \ngratis Goal Alert en ontvang tijdens  \n  \nwedstrijden binnen 5 minuten een  \n  \nmelding én een video van elk doelpunt.  \n  \nAZ - PSV","intensity":0,"negativity":0,"cluster_id":39,"similar_texts":"text778"},{"id":"5","publisher":"De Telegraaf","date":"2021-09-11","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/e57d88771d61a90d49f4cba8a08fe8da/web/OPS/cciobjects.json&hash=18d04a9a29d36f9699bd#/pages/2-3","title":"’Kaag schond formatiedeal’","text":"’Kaag schond formatiedeal’\n\nMark Rutte, Wopke Hoekstra en Sigrid Kaag op gesprek bij informateur Mariëtte Hamer over de kabinetsformatie.\n\nfoto ANP/HH\n\nReconstructie\n\nVolgens VVD en CDA zou er eerst over links onderhandeld worden en daarna met CU\n\nVVD en CDA zeggen zich bekocht te voelen door D66. Volgens hen was er sprake van een voorzomerse formatiedeal, waarbij eerst over links zou worden onderhandeld en, bij geen succes, vervolgens met CU. D66-leider Sigrid Kaag zou die afspraak hebben geschonden. \n\nInge Lengton en Niels Rigter\n\nDat beeld komt naar voren in een reconstructie van De Telegraaf op basis van gesprekken met goed ingevoerde coalitiebronnen en wordt bevestigd in formatiekringen. D66 ontkent bij monde van een woordvoerder met kracht dat zo’n herenakkoord is gesloten.\n\nDe timing van het uiten van deze grief is opmerkelijk. Tussen VVD en D66 botert het slecht. De relatie is ronduit ijzig sinds de HJ Schoo-lezing van Kaag. In die toespraak zette ze VVD-leider Mark Rutte amper verholen weg als onbetrouwbaar. Uit de formatie klinkt nu dat het eerder andersom is, want het zou Kaag zijn met wie geen afspraken zijn te maken. Het lijkt erop dat politieke kopstukken aan het zwartepieten zijn over de compleet vastgeroeste formatie.\n\n’Macedonië-dag’\n\nDe afspraken over welke politieke partij wanneer in beeld zou komen voor coalitieonderhandelingen werden gemaakt rond 21 juni, toen de EK-wedstrijd Nederland-Macedonië (0-3 voor Nederland) werd gespeeld en die daarom intern de naam ’Macedonië-dag’ kreeg. \n\nIn die periode van de formatie moest besloten worden of informateur Mariëtte Hamer na eerder vruchteloze pogingen opnieuw verder zou gaan praten met ’de zes partijen’. Andere mogelijkheden waren dat Rutte in zijn eentje een proeve van een regeerakkoord zou gaan schrijven, of dat hij dat samen met D66 zou gaan doen, de voorkeursroute van Kaag.\n\nRutte zag eigenlijk weinig heil in dat laatste, maar zegde de voorkeur van Kaag toch toe. Het idee was namelijk, menen betrokkenen, dat de proeve van een regeerakkoord tijd zou kopen om GL en PvdA van elkaar los te weken, waarbij GL de favoriete partij was, óf te kijken of de twee linkse clubs zouden fuseren. \n\nAls het over links niet zou lukken dan zou Kaag accepteren dat een coalitie met CU aan de beurt was. De zomerse schrijverij gaf haar de tijd om haar fractie aan dat idee te laten wennen. Mocht Segers echt niet willen, kwam een minderheidskabinet met CDA aan bod.\n\nZowel Rutte, Kaag als CDA-leider Wopke Hoekstra en CU-leider Gert-Jan Segers waren betrokken bij deze deal, vertellen ingewijden. Op de zondag voor Nederland-Macedonië belden ze elkaar over en weer. Van de telefoongesprekken zijn door betrokkenen aantekeningen gemaakt.\n\nVoor de VVD zou het een hele kluif worden om de keuze voor een kabinet met daarin GL aan de achterban uit te leggen. Maar de Tweede Kamerfractie had Rutte daar vrij snel na de verkiezingen al groen licht voor gegeven, omdat de fractie zag dat er een compromis nodig was. \n\nTijdens een nieuwe VVD-vergadering kwamen ook de fusieplannen van GL en PvdA ter sprake. Als de twee linkse partijen écht zouden samensmelten, kon de VVD er óók niet onderuit om coalitieonderhandelingen met die fusiepartij aan te gaan, vond de partijtop. Er werd rekening mee gehouden dat de fusie er echt van zou komen en dat dit dus een reëel scenario kon zijn. \n\nIn de VVD-fractie leidde het tot protest. Een klein deel van de Kamerleden kwam met eisen. Zo opperde een liberaal dat de helft van lokale PvdA- en GL-fracties dan ook maar moesten fuseren. Een onmogelijke eis, vond Rutte. Uiteindelijk kreeg de VVD-leider van zijn tegensputterende fractie toestemming om desnoods ook voor een fusiecoalitie met GL en PvdA te gaan. \n\nBij het CDA werd het formatiespoorboekje eveneens tijdens een fractievergadering besproken. Hoekstra kreeg de handen op elkaar voor coalitieonderhandelingen met GL, maar niet zomaar met de fusieclub PvdA-GL. Afgesproken werd om eerst te bezien of de twee linkse partijen echt wel zouden samensmelten.\n\nHet pakte inderdaad allemaal anders uit. Jesse Klaver bleef vasthouden aan Lilianne Ploumen, maar echt fuseren gebeurde bij GL en PvdA niet. Bij VVD en CDA werd daarop gekeken naar Sigrid Kaag. Nu was het haar beurt om een moeilijk gesprek met haar fractie te hebben over een kabinet met CU. In plaats daarvan duwde Kaag CU verder van zich af. Eerst in een interview, waarin ze zei dat ze weinig voor CU voelde, omdat wat D66 betreft ’het roer om’ moest. Vervolgens gooide Kaag half augustus de deur voor Segers definitief in het slot bij informateur Hamer. Rutte, Hoekstra en Segers waren verbijsterd.\n\nD66 heeft een compleet andere kijk op de gang van zaken. Van de voorzomerse deal zegt de partij niks te weten. „Wij hebben ook in gesprekken buiten de Stadhouderskamer om altijd gezegd: een voortzetting van de oude coalitie is voor ons nu echt geen optie”, aldus een woordvoerder.\n\nDe democraten verwijten VVD en CDA dat ze een coalitie met zowel GL als PvdA nooit serieus hebben willen onderzoeken. De proeve voor een regeerakkoord was niet bedoeld om tijd te kopen, maar om GL of PvdA alsnog aan tafel te krijgen, menen zij. De halsstarrigheid die VVD en CDA Kaag verwijten, zien zij juist bij Rutte en Hoekstra. \n\nOnbegrip is er bovendien dat de twee rechtse partijen maar niet willen snappen dat D66 zich in de huidige coalitie steeds gemangeld heeft gevoeld op voor de democraten belangrijke thema’s, zoals voltooid leven, drugs en emancipatie.\n\nVVD, CDA en CU vermoeden dat Kaag het ondanks de voorzomerse deal niet heeft aangedurfd haar fractie te vragen om na het mislukken van de Kaag-coalitie alsnog met CU in zee te gaan. \n\nHJ Schoo-lezing\n\nBij de VVD-fractie heeft het diepe wonden geslagen. ’Compromisloze Kaag’ kon daar na het wegduwen van CU ondanks de zomerse deal al weinig meer goed doen. De HJ Schoo-lezing, waarin hun partijleider indirect te kakken werd gezet, kwam daar nog eens overheen. \n\nDe liberalen vielen afgelopen dinsdag opnieuw van hun stoel toen ze Kaag tijdens het formatiedebat hoorden verkondigden: „Misschien was ik al die tijd te goedgelovig.” Dat is nu juist het gevoel wat bij de VVD al weken resoneert. \n\nD66 zegt niets te weten van de beweerde afspraken\n\nDiepe wonden geslagen bij VVD-fractie","intensity":0,"negativity":0,"cluster_id":21,"similar_texts":"text675"},{"id":"6","publisher":"De Telegraaf","date":"2021-09-11","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/e57d88771d61a90d49f4cba8a08fe8da/web/OPS/cciobjects.json&hash=2817bed1982dfd11f920#/pages/12","title":"’Mijn bezoek is start van een nieuw begin’","text":"’Mijn bezoek is start van een nieuw begin’\n\nSuriname\n\nPresident Santokhi: ’Armoede door Bouterse enorm toegenomen’ \n\nHet was officieel een werkbezoek, maar het had alle egards van een staatsbezoek. Chan Santokhi, de president van Suriname, was afgelopen week in Nederland en deed er alles aan om de ernstig bekoelde relatie nieuw leven in te blazen. Zondag vliegt hij terug naar Suriname, waar grote uitdagingen op hem wachten. \n\nRobert Alting \n\nDat de trip naar Nederland erg belangrijk was voor Santokhi, is duidelijk. „De afgelopen tien jaar stond onze relatie onder enorme druk. De relatie was koel. Als er dan een nieuwe regering komt, moet duidelijk zijn dat het de start is van een nieuw begin. De relatie tussen Suriname en Nederland gaat een nieuwe fase in. Iedereen heeft dat afgelopen week kunnen zien.”\n\nWat hoopt u dat Nederland voor Suriname kan betekenen?\n\n„De vorige regering is voor vier miljard Amerikaanse dollar leningen aangegaan. Gecompliceerde leningen, met vergaande internationale implicaties en enorm hoge rentes. Een land als Suriname kan dat niet aflossen. Onze financieel-economische situatie is zeer ernstig. We hebben het buitenland nodig. Daarom zoeken we onze vrienden op en Nederland is een vriend van ons. We hebben de kennis en ondersteuning van Nederland nodig, zoals bij het IMF.”\n\nWat gaat het Surinaamse volk merken van de hernieuwde samenwerking?\n\n„Kijk naar corona. Ik wil niet weten hoe de situatie in Suriname zou zijn geweest zonder India, China, Amerika en vooral Nederland. Dankzij Nederlandse schenkingen van vaccins, zuurstof, door de inzet van medisch personeel en het leger, hebben wij ons volk kunnen redden. De samenwerking is nu al van onschatbare waarde geweest.”\n\nEn financieel gezien? De afgelopen maanden is het leven in Suriname een stuk duurder geworden. Mensen komen niet meer rond. Er wordt gedemonstreerd. \n\n„We zijn een democratisch land en je mag demonstreren. Maar de politieke partij die geregeerd heeft, die er een puinhoop van gemaakt heeft, die het land kapot gemaakt heeft, die partij roept nu op om tegen mijn regering te demonstreren. Ze zouden juist verontschuldigingen moeten aanbieden aan de samenleving. Zij hebben het land naar de rand van de afgrond gebracht.”\n\n„We voeren nu op eigen kracht een zwaar herstelprogramma uit. Dat zorgt voor enorme druk op de samenleving. Dat beseffen wij. Daarom is het van groot belang dat wij snel goedkeuring en middelen krijgen van het IMF. Ik hoop dat dit de komende dagen gaat gebeuren. Dan komt er 690 miljoen Amerikaanse dollar vrij en kunnen we gaan werken aan een sociaal vangnet. Nederland heeft nogmaals toegezegd ons daarbij te ondersteunen. Daarnaast heeft Nederland toegang tot andere financiële instituten. Op die manier kunnen wij gezamenlijk de Surinaamse samenleving helpen.”\n\nWat neemt u uw voorganger Bouterse vooral kwalijk?\n\n„Dat bewust beleid is gevoerd dat heeft geleid tot vernietiging van de economie. Door zijn regering is het volk met een enorme schuld opgezadeld. Bewust! Besef wel: elke Surinamer heeft een gemiddelde schuld van zevenduizend Amerikaanse dollar! De armoede is enorm toegenomen. Zij zijn de daders. En waar is al het geleende geld? Het is uitgegeven aan consumptieve en corrupte zaken. Dat is schandalig.”\n\nCorruptie was de afgelopen jaren een enorm probleem. Ondertussen roept u investeerders, maar ook Surinaamse Nederlanders op om in Suriname te investeren. Wat gaat u doen aan corruptie?\n\n„Het Openbaar Ministerie is al begonnen met strafrechtelijke onderzoeken naar tal van corruptiezaken. De voormalige gouverneur van de Centrale Bank zit nog altijd vast. Maar we hebben in Suriname beperkte capaciteit, onvoldoende expertise en de onderzoeken zijn complex. We hebben daarom zowel Amerika als Nederland om fiscaal-forensische bijstand gevraagd. Ook zal Nederland ondersteuning gaan bieden bij het opzetten van een FIOD in Suriname. Ik heb gezegd: ik wil meer fysieke aanwezigheid van Nederlandse deskundigen in Suriname. We moeten dat geld terugkrijgen.”\n\nSuriname staat na tien jaar Bouterse internationaal meer dan ooit te boek als een doorvoerland voor cocaïne. De drugsmaffia kon de afgelopen jaren vrijwel risicoloos zakendoen.\n\n„Onder de vorige regering zijn de instituten die belast waren met drugsbestrijding systematisch uitgehold. De rechtshandhaving, de inlichtingendiensten gericht op internationale samenwerking, de gespecialiseerde anti-drugs-diensten, alles is zwaar verzwakt. De drugscriminaliteit kon niet worden aangepakt.”\n\n„We zijn nu volop bezig met een herstructurering. Tegelijkertijd moeten we opnieuw investeren in de contacten met internationale inlichtingendiensten. Dat is ook onderdeel van de samenwerking met Nederland. Begin volgend jaar zullen wij daarom in Paramaribo een drugsconferentie organiseren, samen met de andere landen die betrokken zijn bij deze grensoverschrijdende criminaliteit. We gaan zorgen voor gezamenlijk beleid. Laat mij dit duidelijk zeggen: deze regering zal niet accepteren dat drugscriminelen Surinaams grondgebied gebruiken om cocaïne door te voeren.”\n\nBouterse is wederom tot 20 jaar cel veroordeeld voor de Decembermoorden. Als minister van Justitie was u nauw betrokken bij de start van dit proces. Wat betekent dit vonnis voor Suriname?\n\n„Het was een dag waarop de rechtstaat Suriname heeft laten zien dat het recht haar beloop zal hebben, ongeacht wie je bent. De rechterlijke macht heeft rechtgesproken en dat is een belangrijk en krachtig signaal. Maar het was vooral belangrijk voor de nabestaanden. Zij hebben een stukje genoegdoening gekregen. Dat vind ik het belangrijkste.”\n\nCritici zullen over dit werkbezoek zeggen: Santokhi haalt de oud-kolonisator terug. \n\n„Suriname is al 45 jaar een onafhankelijk land. We gaan een serieuze samenwerking aan op basis van win-win. Als mensen dat zien als het terughalen van de oud-kolonisator, dan is dat onvolwassenheid.”\n\n’Nederland is een vriend van ons’","intensity":0,"negativity":0,"cluster_id":6,"similar_texts":"text203"},{"id":"7","publisher":"De Telegraaf","date":"2021-09-10","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/cbc651d07c28a6a4e0b0e76c415c9ab0/web/OPS/cciobjects.json&hash=31610c87760200d6f0e4#/pages/22-23","title":"’Mr. Akzo’ bouwde verfreus","text":"’Mr. Akzo’ bouwde verfreus\n\nAarnout Loudon\n\nFoto ANP/HH\n\nIn memoriam\n\nAarnout Loudon (1936-2021), topman bedrijfsleven en politicus\n\nGert van Harskamp\n\nAls telg uit de industrie-adel van Nederlands-Indië uit de negentiende eeuw waren de eerste jaren van het leven van Aarnout Loudon allerminst een gespreid bedje. Tijdens de oorlog zit hij in verschillende Jappenkampen. Op zijn vijfde zag hij zijn vader voor het laatst. Zijn vader was ambtenaar ter Algemeene Secretarie in Nederlands-Indië en kwam bij de torpedering van krijgsgevangenenschip Junyo Maru om het leven. \n\nLoudon wordt in 1982 bestuursvoorzitter bij AkzoNobel. Die functie vervult de geboren Hagenaar maar liefst twaalf jaar en hij ontpopt zich tot een ’Mr Akzo’. Kroon op zijn werk is de overname van het Zweedse Nobel in 1994, waarmee AkzoNobel een van de grootste verfproducenten ter wereld werd.\n\nVoor Loudon was dat ook direct een moment om zijn carrière een nieuwe wending te geven. De zakenman die al sinds 1977 lid is van de VVD wordt lid van de Eerste Kamer. Die functie valt beter te combineren met zijn passie, want als bestuurder van werkgeversorganisatie VNO en met zijn commissariaten bij onder meer Shell, ABN Amro en AkzoNobel heeft Loudon het bedrijfsleven blijvend omarmd. \n\nDie liefde voor het corporate leventje vergaat hem enigszins als Code-Tabaksblat openheid eist in het bestuur. Volgens Loudon is ’transparantie vragen om moeilijkheden’ en hij stopt als president-commissaris bij ABN Amro en AkzoNobel. Wel blijft Loudon AkzoNobel altijd trouw als aandeelhouder en bezoekt tot het einde de aandeelhoudersvergaderingen. \n\nLoudon was fervent paardrijder en jager. Hij is nog enige tijd bestuurslid van de Koninklijke Nederlandse Jagersvereniging. \n\nMet zijn vrouw Thalita Adine Charlotte Boon krijgt hij twee zonen: Jonkheer Hendrik Casijn Loudon en Jonkheer Hugo Alexander Loudon. Loudon is na een kort ziekbed overleden in zijn woonplaats Den Haag.","intensity":0,"negativity":0,"cluster_id":16,"similar_texts":"text266"},{"id":"8","publisher":"De Telegraaf","date":"2021-09-11","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/e57d88771d61a90d49f4cba8a08fe8da/web/OPS/cciobjects.json&hash=61ee3f8dce8dacad971d#/pages/6-7","title":"’Vaccin vanaf vijf jaar’","text":"’Vaccin vanaf vijf jaar’\n\nBioNTech vraagt goedkeuring\n\nBERLIJN Het Duitse BioNTech wil het coronavaccin dat het met Pfizer op de markt brengt door toezichthouders laten goedkeuren voor kinderen in de leeftijdsgroep 5-11, ook in Europa. Het biotechnologiebedrijf presenteert binnen enkele weken de resultaten van een onderzoek naar het gebruik van het vaccin binnen die leeftijdsgroep, zegt oprichter Özlem Türeci tegen Der Spiegel.\n\n„We bereiden de productie al voor”, zegt Türeci tegen het magazine. Ze legde uit dat kinderen hetzelfde vaccin krijgen, maar in kleinere doses. Tegen het eind van het jaar worden ook onderzoeksgegevens verwacht over vaccingebruik onder kinderen vanaf zes maanden oud.\n\nOnder meer Nederland vaccineert kinderen vanaf twaalf jaar met dit coronavaccin.","intensity":0,"negativity":0,"cluster_id":5,"similar_texts":"text389"},{"id":"9","publisher":"De Telegraaf","date":"2021-09-10","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/cbc651d07c28a6a4e0b0e76c415c9ab0/web/OPS/cciobjects.json&hash=e10f17309201574f90ab#/pages/12-13","title":"Actie studenten voor woonruimte","text":"Actie studenten voor woonruimte\n\nDeelnemers aan de protestmars S.O.S. (Shelter Our Students) dringen het academiegebouw van de Rijksuniversiteit Groningen binnen. \n\nfoto’s ANP/HH  \n\n\nZo’n 150 mensen gingen donderdag in Groningen de straat op in een ’mars der daklozen’.\n\n❮❯\n\nBezetting Academiegebouw Groningen \n\nGRONINGEN De gemeente Groningen en de Rijksuniversiteit Groningen zeggen dat ze de zorgen delen van de ongeveer 75 studenten die donderdag het Academiegebouw in de stad hebben bezet. De actievoerders zeggen dat er te weinig woonruimte is, vooral voor internationale studenten. \n\nDe protesterende studenten vertrokken donderdagavond weer, na een bezetting van negen uur. De Groningse wethouder Roeland van der Schaaf (PvdA, wonen) en Hans Biemans van het college van bestuur van de universiteit gingen met de actievoerders in gesprek. „We zijn eruit”, aldus een studentenwoordvoerder na urenlang overleg. \n\nEerder op de dag waren ongeveer 150 mensen in Groningen de straat opgegaan in een ’mars der daklozen’, om aandacht te vragen voor de woningcrisis onder met name internationale studenten. Dit jaar hebben honderden studenten nog geen woonruimte kunnen vinden. Enkele studenten slapen momenteel in de noodopvang van de gemeente en via opvang die de actiegroep Shelter Our Students (S.O.S.) voor ze geregeld heeft. Ook stelt de actiegroep dat sommigen bij vrienden of op campings verblijven.\n\nAndere steden kampen eveneens met een woningtekort voor studenten. Zo hebben in Enschede nog zo’n 400 tot 500 internationale studenten geen kamer gevonden, terwijl het studiejaar al is begonnen.\n\nDe Landelijke Studentenvakbond (LSVb) steunt de „noodkreet” van de actievoerders van het Groningse Academiegebouw. „In Groningen hebben internationale studenten de afgelopen tijd in bushokjes moeten slapen”, stelt voorzitter Ama Boahene. Volgens de bond spelen de problemen niet alleen in Groningen en Enschede, maar ook in Utrecht, Maastricht en Amsterdam.\n\nDe Universiteitsraad, waar Groningse studenten en docenten met het bestuur overleggen over de koers van de universiteit, staat juist niet achter de actie. De vier studentenpartijen in de raad zeggen dat ze de zorgen delen, maar dat de bezetting zorgt voor frustratie bij studenten, die anderhalf jaar lang nauwelijks fysiek onderwijs hebben gekregen.\n\n’Slapen in bushokjes en op campings’","intensity":0,"negativity":1,"cluster_id":16,"similar_texts":"text439"},{"id":"10","publisher":"Trouw","date":"2021-09-10","url":"https://krant.trouw.nl/titles/trouw/8321/publications/1351/articles/1443112/28/1","title":"Alsof ze in een film zit, en alles om haar heen instort","text":"In het voorjaar van 2018 komen alle problemen bij elkaar voor Chiara Walther. Ze ligt in het ziekenhuis vanwege complicaties met de zwangerschap van haar derde kind. Zij en haar partner zijn kort daarvoor uit elkaar gegaan. En dan meldt zich ook nog de Belastingdienst: ze willen nog eens kijken naar de kinderopvangtoeslag die Walther in de afgelopen jaren heeft ontvangen.  \n  \nHet eerste contact, hoewel vanuit een ziekenhuisbed, verliep nog goed. \"Ik mocht via de mail mijn bewijsstukken opsturen. Maar omdat ik mijn administratie niet bij de hand had kon ik alleen screenshots sturen van mijn bank-app op de mobiele telefoon. Daar was het rekeningnummer niet op te zien, en dus werd het niet geaccepteerd als bewijs van betaling.\"  \n  \nDe Belastingdienst oordeelt dat Walther niet kan aantonen dat zij de kinderopvang daadwerkelijk heeft betaald. De lopende toeslag wordt gestopt en alle toeslagen van de afgelopen drie jaar teruggevorderd. \"Vanaf toen is alles misgegaan\", zegt Walther. \"Dat was de dominosteen die alle andere heeft doen vallen.\" Het gekke is, zegt Walther achteraf, dat zij een jaar eerder óók al controle had gehad. En dat destijds alles goedgekeurd was.  \n  \nWalther had juist gewerkt aan het opzetten van een eigen bedrijf, als schoonheidsspecialiste. Na een jaar van klantenwerving kwam dat goed op gang, maar zonder toeslagen moest de kinderopvang worden stopgezet en kon zij nauwelijks werken. Een belastingteruggave van de btw voor haar bedrijf werd verrekend met haar toeslagschuld. Ook andere toeslagen werden daarvoor ingehouden. Walther kan nu de huur van haar huis niet meer betalen.  \n  \nAl voordat Walther moet bevallen, eist de verhuurder haar vertrek. Dat weet zij met behulp van een advocaat nog te voorkomen. \"Maar in de kraamweek moest ik mijn huis uit. En ik moest direct een nieuwe woning vinden, anders kon ik mijn kinderen niet inschrijven en dreigde ik ze kwijt te raken.\" Zo verhuist Walther naar een particuliere huurwoning, waarvan de huur meer dan het dubbele is dan haar oude huis. En niet in Geldrop, waar zij een clientèle voor haar bedrijf had opgebouwd, maar in Veghel, waar haar bedrijf weer op nul moet beginnen.  \n  \nDat de verhuizing geen oplossing zou zijn, was Walther vooraf natuurlijk ook duidelijk. \"Ik kon de huur van mijn vorige huis niet betalen, en nu is die het dubbele. Ook hier ben ik al een keer bijna ontruimd.\" Ze leent geld in haar omgeving om de huur te kunnen blijven betalen en in haar levensonderhoud te kunnen voorzien. Die schuld loopt snel op.  \n  \nNu, drie jaar verder, is Walther één van de tienduizenden erkende gedupeerden van de toeslagenaffaire. Al relatief vroeg is zij door de molens van de Belastingdienst gegaan en afgelopen voorjaar kreeg zij een eerste bedrag uitgekeerd. Maar daarmee is het verhaal voor haar nog lang niet over.  \n  \nNu veel in het nieuws is dat gedupeerden in de toeslagenaffaire hun geld terugkrijgen, verwachten ook de mensen in haar omgeving bij wie zij eerder geld leende, hun geld terug. Dat gaat om een fors bedrag: zelfs meer dan Walther in eerste instantie kreeg toegekend door de Belastingdienst. En dat geld is grotendeels naar andere schuldeisers gegaan - Walther kreeg haar toekenning nog voordat het kabinet een akkoord bereikte met private schuldeisers om ook die schulden over te nemen van gedupeerden. \"Dat krijg ik niet uitgelegd aan mijn omgeving\", zegt Walther. \"Mijn hele sociale netwerk is hierdoor uit elkaar gevallen en het levert veel spanningen op.\"  \n  \nDan is er de continue dreiging dat zij opnieuw haar huis wordt uitgezet. \"Er ligt al een eerder vonnis van de rechter. Als ik één maand mijn huur niet kan betalen, sta ik op straat. Ik ben zo bang dat dat alsnog gaat gebeuren en wat dat betekent voor mijn kinderen.\" Ze leeft in continue staat van stress, vertelt ze. \"Ik krijg anti-braakmiddelen van de huisarts omdat ik anders de hele dag loop over te geven.\"  \n  \nVan werken komt weinig terecht, zegt Walther. Nog los van het feit dat zij haar clientèle kwijtraakte met de verhuizing, gaat het om secuur werk. \"Ik werk met apparatuur waar je heel nauwkeurig mee moet zijn.\"  \n  \nOver de herstelorganisatie van Toeslagen UHT is Walther heel positief. \"Ik heb twee persoonlijke zaakbehandelaars gehad, en beiden hebben me enorm bijgestaan. Zij hebben ervoor gezorgd dat mijn beoordeling er binnen drie dagen doorheen kwam, omdat zij ook zagen dat ik een noodsituatie zit.\"  \n  \nMaar daarmee is Walther nog niet uit de problemen. UHT keert in eerste instantie slechts de eerder onterecht teruggevorderde toeslagen uit, plus een bedrag voor zogeheten immateriële schade. Dat laatste is bedoeld als tegemoetkoming voor het aangedane leed van de onterechte terugvordering.  \n  \nAls gedupeerden vinden dat zij daarnaast nog meer schade hebben, moeten zij zich melden bij de daarvoor opgerichte Commissie Werkelijke Schade (CWS). En daar dreigt het herstel voor gedupeerden opnieuw vast te lopen. Nu UHT steeds meer gedupeerden heeft beoordeeld, lopen de aanvragen bij CWS op van ouders die meer schade claimen. Inmiddels hebben zeker 300 mensen zich gemeld, en zijn er slechts enkele tientallen verzoeken afgehandeld. De wachttijd is opgelopen tot minimaal een half jaar.  \n  \nHoewel UHT de noodsituatie van Walther erkent, wil CWS haar aanvraag niet met spoed behandelen, vertelt zij. \"Mijn persoonlijk zaakbehandelaar heeft er bij CWS op aangedrongen dat ik met spoed geholpen word, maar kreeg te horen dat de commissie daar 'geen zin in had'. Maar zolang CWS niets doet worden mijn problemen alleen maar groter.\" Een indicatie vanuit CWS hoe lang het gaat duren voor ze haar aanvraag in behandeling nemen, krijgt Walther niet. \"Het is gewoon maar wachten tot ze een keer aankloppen kennelijk.\"  \n  \nDe advocaat van Walther, Pejman Salim, heeft geen goed woord over voor de gang van zaken. Hij staat inmiddels ruim 70 gedupeerden in de toeslagenaffaire bij. \"Het is een chaos in de afhandeling van de toeslagenaffaire, men is alleen maar bezig met brandjes blussen.\"  \n  \nAls zijn cliënt niet met spoed geholpen wordt, zal haar schade alleen maar groter worden, zegt hij. \"Er dreigt ontruiming doordat mijn cliënt haar huur niet meer kan betalen. Dat mag de Belastingdienst niet laten gebeuren, er zijn ook kinderen bij betrokken.\"  \n  \nNiet helpen leidt tot onomkeerbare gevolgen, stelt Salim, die inmiddels een kort geding heeft aangespannen tegen het ministerie van financiën om een voorschot te eisen van de aanvullende schade die Walther heeft geleden. Een uitzonderlijke stap, omdat nu de civiele rechter zich moet gaan uitspreken over een kwestie die speelt in het bestuursrecht. \"Maar ik kan niet anders\", zegt Salim. \"Om in het bestuursrecht te procederen moet er sprake zijn van een besluit waartegen je in het geweer komt. Dat besluit is er nu juist niet.\" Op 20 september staat een zitting gepland bij de voorlopige voorzieningenrechter van de rechtbank Den Haag.  \n  \nWalther wil vooral de zaak afsluiten, zegt ze. \"Ik wil af van de stress en mijn leven weer oppakken. Het is alsof ik in een film zit, een kaartenhuis waarin alles om me heen instort. En het ergste is: de overheid wéét dit. Ze kennen mijn zaak. Waarom wordt het dan niet opgelost?\"","intensity":0,"negativity":0,"cluster_id":33,"similar_texts":"text603"},{"id":"11","publisher":"Algemeen Dagblad","date":"2021-09-11","url":"https://krant.ad.nl/titles/algemeendagblad/7908/publications/26089/articles/1443791/7/2","title":"BioNTech wil vaccin voor jonge kinderen","text":"Het Duitse BioNTech wil het coronavaccin dat het met Pfizer op de markt brengt door toezichthouders laten goedkeuren voor kinderen van 5 tot 11 jaar. Het biotechnologiebedrijf presenteert binnenkort de resultaten van een onderzoek naar het gebruik van het vaccin binnen die leeftijdsgroep, zegt oprichter Özlem Türeci. ,,We bereiden de productie al voor\", zegt Türeci. Ze legt uit dat kinderen hetzelfde vaccin krijgen, maar in kleinere doses. Later dit jaar worden ook onderzoeksgegevens verwacht over vaccingebruik onder kinderen vanaf zes maanden.","intensity":0,"negativity":0,"cluster_id":5,"similar_texts":"text131"},{"id":"12","publisher":"De Volkskrant","date":"2021-09-10","url":"https://krant.volkskrant.nl/titles/volkskrant/7929/publications/1356/articles/1443119/25/1","title":"Bol bekroont droomseizoen met overtuigende zege in Zürich","text":"### Atletiek - Diamond League\n\nOngeslagen was Femke Bol op de 400 meter horden in de Diamond League en ongeslagen bleef ze. In Zürich zette de pas 21-jarige hordeloopster met het winnen van de finale van de belangrijkste internationale wedstrijdreeks een uitroepteken achter haar uitzonderlijke atletiekjaar.  \n  \nBol, die zesmaal de beste was in de Diamond League en olympisch brons won, beleeft een droomseizoen, constateerde ze eerder deze week al bij de NOS. Eenmaal onder de olympische stolp vandaan kon ze daar pas echt van genieten. In Zwitserland voelde ze geen druk meer en mocht ze er tot haar vreugde optreden voor goedgevulde tribunes.  \n  \nGeen moment kwam ze in de problemen. De Amerikaanse Shamier Little drong bij de laatste horde nog aan, maar onverstoorbaar liep Bol daarna weer uit om in 52,80 te finishen met meer dan een halve seconde voor Little (53,35).  \n  \nEen voordeel voor Bol was het ontbreken van de twee Amerikanen die haar in Tokio voor bleven: Sydney McLaughlin en Dalilah Muhammad.  \n  \nIn de Diamond League-finale is alleen de top van de ranglijst welkom. Zelfs als olympisch kampioen McLaughlin in Zürich had willen lopen, dan had dat niet gekund, want zij ontbrak bij alle voorgaande wedstrijden en had geen punten. Muhammad, eind augustus zonder tegenstand van Bol winnares in eigen land in Eugene, was uit eigen verkiezing niet naar Europa gekomen.  \n  \nEenmaal in de finale doet de ranglijst er niet meer toe. De beste in de slotwedstrijd is Diamond League-winnaar en Bol is pas de derde Nederlandse die er, sinds de oprichting van de prestigieuze wedstrijdreeks in 2010, in is geslaagd.  \n  \nSifan Hassan was in 2015 op de 1.500 meter de eerste. Een jaar later lukte het Dafne Schippers op de 200 meter. In 2019 sloeg Hassan zelfs twee keer toe, op de 1.500 meter en de 5.000 meter.  \n  \nZo succesvol was Hassan ditmaal niet. Ze vertelde vooraf dat alles na de Spelen, waar ze goud op de 5.000 en 10.000 meter en brons op de 1.500 meter pakte, niet meer zo van belang was. Na Tokio ging ze in de ruststand.  \n  \nEvengoed liep ze vorige week naar de winst op de Engelse mijl bij de Diamond League in Brussel. Dat ze er twee seconden tekort kwam om haar wereldrecord te verbreken, was volgens haar niet zonder reden. Ze was moe, niet gefocust. 'Omdat ik in Tokio zo tot mijn limiet ben gegaan.'  \n  \nDonderdag oogde ze fris tot ze een halve ronde voor het einde trachtte de wedstrijd naar zich toe te trekken. In de laatste bocht probeerde ze olympisch kampioene Faith Kipyegon te passeren. Ze worstelde zich naast de Keniaanse, maar 15 meter voor de finish capituleerde Hassan. Kipyegon klokte 3.58,33, Hassan 3.58,55.  \n  \nHassan mocht moe zijn en Bol al reikhalzend uitkijken naar een strandvakantie, toch was het niet verwonderlijk dat ze de reis naar Zürich hadden gemaakt. Sowieso staat elke Diamond League-zege mooi op het palmares en er valt altijd flink wat te verdienen. Normaal gesproken is er 10 duizend dollar prijzengeld voor de eerste plaats. Bij de finale mag het een onsje meer zijn. Behalve de trofee, een grote glazen nepdiamant op een fonkelend onderstel, krijgt de winnaar een bedrag van 30 duizend dollar. Dat is evenveel als een zilveren WK-medaille oplevert.  \n  \nEn Bol maakt kans op een nog dikkere portemonnee. Dit seizoen zijn er voor het eerst ook premies voor de meest consistente atleten. In het sprinten, hordelopen, lange afstanden, springen en werpen mogen vijf mannen en vijf vrouwen zich verheugen op een bonus van 20 duizend dollar. Niemand won dit jaar zo vaak een Diamond League-race als Bol. Die prijs lijkt haar niet te kunnen ontgaan. Tel alles bij elkaar op en Bol zal uitkomen op zo'n 100 duizend dollar aan verdiensten.  \n  \nDe Nederlandse afvaardiging in de Diamond League-finale was dit jaar met acht sporters opvallend groot. Naast Bol en Hassan had Nadine Visser de grootste kans om te zegevieren. Vorige week in Brussel was ze nipt de snelste op de 100 meter horden, donderdag kwam ze tekort. Toch zal Visser, vijfde op de Spelen, met een goed gevoel het seizoen afsluiten. De Nigeriaanse Tobi Amusan mocht met 12.42 sneller zijn, haar 12.51 was een verbetering van haar Nederlands record.  \n  \nOok Lieke Klaver (400 meter), Liemarvin Bonevacia (400 meter), Koen Smet (110 meter horden), Ramsey Angela (400 meter horden) en Marije van Hunenstijn (200 meter) mochten aantreden in Zürich. Zij konden zich niet zoals Bol, Hassan en Visser in de strijd om de podiumplaatsen mengen, maar dat Nederland met zoveel atleten was vertegenwoordigd was een teken dat de uitstekende prestaties op de Spelen geen uitschieters betroffen. Het zelfde beeld als in Tokio beklijft: de Nederlandse atletiek staat er internationaal goed voor.","intensity":0,"negativity":0,"cluster_id":13,"similar_texts":"text20"},{"id":"13","publisher":"Algemeen Dagblad","date":"2021-09-11","url":"https://krant.ad.nl/titles/algemeendagblad/7908/publications/26089/articles/1443791/58/2","title":"Bottas troeft Hamilton nipt af, Verstappen derde","text":"### kwalificatie\n\nHij rijdt na dit seizoen bij laagvlieger Alfa Romeo en start morgen in de hoofdrace met een gridstraf achteraan, maar Valtteri Bottas maakte wel zijn punt in de kwalificatie. De Fin was de rapste, voor teamgenoot Lewis Hamilton en Max Verstappen. Na twee races waarin Verstappen dicteerde, lijkt Mercedes weer aan zet op de hogesnelheidsbaan in Monza. Al was de eerste dag nog helemaal zo beroerd niet voor de Nederlander. ,,Vooraf wisten we dat het sowieso moeilijk zou worden, maar we hebben nog het een en ander geleerd in de training en we verbeterden ook nog aardig in de kwalificatie. Dus ik ben wel blij met deze derde plaats\", concludeerde een opgetogen Verstappen, die vandaag in de sprintrace achter Bottas en WK-concurrent Hamilton start. Morgen heeft hij vooraan niet met Bottas te maken. De Fin, die verrassend snel was in de kwalificatie, pakt een nieuwe motor en incasseert daarvoor een gridstraf in de hoofdrace. Zo lijkt ook in Monza weer een direct gevecht aanstaande tussen Hamilton en Verstappen. ,,En daarin kan alles gebeuren'', verwacht de Red Bull-coureur, die met drie punten voorsprong leidt in het kampioenschap. ,,Normaal gesproken moeten we er in de race nog wat dichter op zitten hier. Dus je weet nooit. Het zal niet makkelijk worden, maar ik verwacht wel dat we een redelijk aantal punten kunnen scoren.\"","intensity":0,"negativity":1,"cluster_id":42,"similar_texts":"text779"},{"id":"14","publisher":"Trouw","date":"2021-09-10","url":"https://krant.trouw.nl/titles/trouw/8321/publications/1351/articles/1443112/17/2","title":"Chinese Evergrande staat op omvallen","text":"De Chinese vastgoedontwikkelaar Evergrande gaat gebukt onder een gigantische schuldenlast en dreigt in gebreke te blijven. Mocht Evergrande omvallen dan kan dit voelbaar worden op de wereldmarkten, zeggen kenners. Evergrande heeft bijna 800 projecten in dik 220 steden. Het megaconcern heeft het geld niet alleen nodig om zijn enorme schulden af te lossen, maar ook om ze te verminderen. Nieuwe regels van Peking verplichten grote Chinese ontwikkelaars hun leningen te verlagen. Dat is een van de redenen waarom de druk op het bedrijf het afgelopen jaar toenam. Toen dat nieuws naar buiten kwam, nam de paniek onder beleggers toe. De handel in het aandeel Evergrande werd stilgelegd en verschillende kredietbureaus schroefden hun rating terug.","intensity":0,"negativity":1,"cluster_id":35,"similar_texts":"text47"},{"id":"15","publisher":"De Volkskrant","date":"2021-09-11","url":"https://krant.volkskrant.nl/titles/volkskrant/7929/publications/1357/articles/1443801/20/1","title":"Cristiano Ronaldo is coming home","text":"### Terug op Old Trafford\n\nVoor Dave O'Brien is de terugkeer van Cristiano Ronaldo naar Manchester een onverwachte trip down memory lane. 'Ik heb zoveel goede jeugdherinneringen aan hem', zegt de 31-jarige Manchester United-supporter. 'Dat ik hem ooit weer zou zien spelen in ons rode shirt, heb ik nooit durven hopen.' Wie weet komen de gouden jaren terug, jaren die de fans destijds voor lief hebben genomen. 'Hij komt om te winnen, die ambitie is zijn drijfveer.'  \n  \nDe rode helft van Manchester kan weer eens lachen. 'Welcome to Manchester', staat er in grote letters op grote neonreclames die de verloren zoon welkom heten, begeleid door een foto van een juichende Ronaldo. Het is een plagerij naar de buren van Manchester City. Soortgelijke billboards, maar dan met een lichtblauwe achtergrond, waren twaalf jaar geleden in de stad te zien toen Carlos Tevez van United naar City overliep. Nu hebben The Red Devils hun wraak op de Noisy Neighbours.  \n  \nEen ochtend lang leek het er twee weken geleden op dat Ronaldo van Juventus naar City zou gaan, maar middels een vaderlijk telefoontje zou Sir Alex Ferguson de 36-jarige superster op het rechte pad hebben gehouden. Op sociale media liet Ronaldo later die dag weten geschiedenis te zullen schrijven bij de club die hem groot heeft gemaakt. 'Ik ben er weer. Ik ben terug waar ik thuishoor. Laten we het weer gaan doen, PS - Sir Alex, deze is voor u.'  \n  \nGlunderend zal Sir Alex zaterdagmiddag op Old Trafford zitten, waar Ronaldo na 12 jaar, 3 maanden en 14 dagen zijn 'tweede debuut' kan maken tegen Newcastle United. Ronaldo zal zijn nummer 7 dragen, het nummer dat hem 'geschonken' is door collega Edinson Cavani. De wereld zal over zijn schouder meekijken, al zal de wedstrijd vanwege het tijdstip, drie uur plaatselijke tijd, niet door de Engelse tv rechtstreeks worden uitgezonden.  \n  \nHet volgt op weken van voorpret. Ronaldo deelde foto's van zichzelf, tijdens zijn quarantaine zonnebadend bij zijn supervilla. 'Wie zegt dat er geen zon schijnt in Manchester?' Het sociale media-team van de club maakte overuren. Er verschenen foto's en video's van trainingssessies, waar te zien was hoe hij zijn arm om Donny van de Beek sloeg, de oud-Ajacied die wel wat steun kan gebruiken. 'Je hebt de zon met je meegebracht, brother', twitterde mede-aanvaller Marcus Rashford.  \n  \n'Het is een geweldige opsteker', zegt supporter O'Brien, na een aantal magere jaren en na een jaar spelen in lege stadions. Dit hadden we nodig.' De plaatselijke journalist Tony Bugby, die beide Manchesters al decennia volgt, verkeert in jubelstemming. 'Het is geweldig dat ik dit nog kan meemaken. Ik heb bij mijn zoon gezien hoe inspirerend hij is. Hij was 6 of 7 toen Ronaldo hier kwam en hij begon zijn schijnbewegingen na te spelen. Hij heeft een generatie voetballes gegeven.'  \n  \nDe hoop is dat het wispelturige United onder Ronaldo serieus kan meedoen voor de titel, dat de hegemonie van de twee grote rivalen - Liverpool en Manchester City - wordt gebroken. 'Als Ronaldo met United de Premier League wint', zei oud-topvoetballer Paul Merson, 'dan is dat een van de grootste prestaties die hij in zijn voetbalcarrière heeft bereikt.' Ook zal de Peter Pan van het voetbal met een half oog kijken naar de Champions League, een campagne die begint tegen Young Boys.  \n  \nOf het sportief gezien goed zal uitpakken, moet nog blijken. Commercieel gezien is de komst al een daverend succes. Het transferbedrag dat Manchester United aan Juventus moest overmaken staat gelijk aan de prijs voor een verdediger uit de Championship. Zwaarder weegt het salaris van 450 duizend euro per week, wat evenwel minder is dan de 540 duizend euro die hij wekelijks bij Juve ontving. Dat 'verlies' zal Ronaldo ruimschoots goedmaken met sponsorcontracten en bonussen.  \n  \nVoor de club, en voor de omstreden eigenaren, is de komst financieel zeer aantrekkelijk. Op de dag waarop zijn komst werd aangekondigd, bewees Ronaldo dat hij beurskoersen kan doen bewegen. Waar hij tijdens het EK door het wegschuiven van een plastic flesje de waarde van Coca-Cola verminderde, voegde hij met een handtekening een kwart miljard toe aan de waarde van United. De club verdient daarnaast miljoenen aan de verkoop van 'zijn' shirt, net als de kledingsponsor Adidas, rivaal van Ronaldo's Nike.  \n  \nBij de clubwinkel van Old Trafford is het druk. Wachtend op hun beurt konden de fans de gevel bewonderen waar een foto van Ronaldo snel was toegevoegd aan het sterrenensemble. Hij staat naast zijn landgenoot Bruno Fernandes. Heel slim heeft de club twee Ronaldo's voor de prijs van een binnengehaald. De jeugdacademie wordt verrijkt met Cristiano Ronaldo Jr., de 11-jarige die bij de jeugd van Juventus 58 doelpunten in 23 wedstrijden heeft gemaakt.  \n  \nEn zodoende is De Terugkeer naast een stukje nostalgie ook een investering in de toekomst.","intensity":0,"negativity":0,"cluster_id":26,"similar_texts":"text534"},{"id":"16","publisher":"NRC Handelsblad","date":"2021-09-10","url":"https://www.nrc.nl/nieuws/2021/09/09/de-rentree-van-cristiano-ronaldo-bij-manchester-united-masseert-diepe-wonden-op-old-trafford-weg-a4057812#20210910-79798-301","title":"De  rentree van Cristiano Ronaldo bij Manchester United masseert diepe wonden op Old Trafford weg","text":"Premier League Cristiano Ronaldo (36) is na twaalf jaar terug bij Manchester United. Zaterdag maakt hij vrijwel zeker zijn rentree op Old Trafford. ,Met een glas champagne in zijn hand brak een bruidegom met elke conventie tijdens de huwelijksreceptie. Wat een toost op de onvoorwaardelijke liefde voor zijn vrouw moest worden, veranderde in een ode aan een 36-jarige spits. „Op Cristiano”, sprak hij met een accent dat zijn Noord-Engelse wortels verraadde. „Viva Ronaldo, Viva Ronaldo, Running down the wing, Hear United sing, Viva Ronaldo”, valt te horen op een YouTube-video van het feest.De gasten sprongen op, zwaaiden met hun servetten en zongen de regels uit volle borst mee. Zelfs zijn echtgenote en de bruidsmeisjes vierden de terugkeer van de Portugese vedette naar Manchester United alsof ze zojuist de hoofdprijs in loterij EuroMillions hadden gewonnen. Cristiano Ronaldo gold voor supporters van de club als the one that got away, aan wiens herinneringen ze met een week gevoel terugdachten.Enkele dagen later viel de aantrekkingskracht van de verloren zoon zelfs vanuit de lucht waar te nemen. De lange rij voor de Megastore toonde de adoratie van de fans. Om het rode shirt met rugnummer 7 te bemachtigen gaven honderden mensen hun vrije dag op. Fanatics, dat orders voor de online clubwinkel regelt, maakte melding van een recorddag. Nooit eerder gingen zoveel replica’s in de eerste 24 uur na een transfer van de hand.Beter dan MessiHet sportkledingconcern overlegde imposant vergelijkingsmateriaal. Ronaldo verkocht beter dan Lionel Messi, die van FC Barcelona naar Paris Saint-Germain verhuisde. In de VS oversteeg hij de gekte rond basketballegende LeBron James (LA Lakers) en die van NFL-ster Tom Brady, de quarterback die op 42-jarige leeftijd na een half leven bij New England Patriots als ‘free agent’ koos voor Tampa Bay Buccaneers. Het succesverhaal van Brady, die meteen de Super Bowl naar Florida bracht, speelde mee in het achterhoofd van de familie Glazer, de eigenaars van Manchester United. De miljardairs bezitten de Buccaneers en zagen de impact van TB12 op hun franchise, afgebladderd na een periode van relatieve verwaarlozing. Hun Engelse voetbalclub kon na een lange zomer van ontevredenheid een vergelijkbare impuls gebruiken.Met de geplande deelname aan de Super League daalde de populariteit van de Glazers naar een dieptepunt. Het gedoemde project lag al lang en breed in de prullenbak, toen de onvrede over de Amerikanen overkookte voor een duel met Liverpool. Woedende fans blokkeerden de uitgang van spelershotel The Lowry, demonstreerden op het plein voor Old Trafford en braken het stadion in. De wedstrijd werd afgelast.Erfgoed van de Busby BabesDe ergernis over het voornemen om het erfgoed van de Busby Babes te verkwanselen leek niet meer glad te masseren. Weinigen konden het verkroppen dat de gevoelens van de aanhang achteloos opzij werden gezet. De invoering van de Super League zou een breuk met de Europese competities én de Premier League inhouden. Alleen een wonder kon de wonden doen helen.Het vastleggen van Jadon Sancho (Borussia Dortmund) en Raphaël Varane (Real Madrid) voor enorme bedragen hielp de gemoederen tot bedaren te brengen. Het besluit om fans een stem te geven bij verstrekkende plannen bluste het vuur enigszins. Maar niets woog op tegen de coup van de Glazers om Cristiano Ronaldo voor de neus van rivalen Manchester City weg te kapen. Althans, zo wil de club de wereld doen geloven.\n\nLees ook: De fans van Manchester United zijn het zat\n\nDe Red Devils informeren media het liefst off the record. Zo kreeg een verhaal waarvan de voetbalromantiek afspatte stevigere vleugels. Toen een deal met de landskampioen zo goed als beklonken was, greep trainer Ole Solskjaer in. De Noor, met wie Ronaldo in zijn eerste periode in Manchester samenspeelde, greep naar de telefoon. Kon United zijn machine niet in beweging zetten om de vijfvoudig winnaar van de Gouden Bal naar ‘huis’ te brengen?Voormalig manager Sir Alex Ferguson, die Ronaldo als een vaderfiguur ziet, bewerkte hem, evenals ex-ploeggenoten Rio Ferdinand en Patrick Evra. Bij City klinken andere geluiden. Jorge Mendes, de machtige zaakwaarnemer van de Portugees, bood hem bij een handvol topclubs in Europa aan. Wie een transfersom van rond de 25 miljoen euro wilde betalen en een weeksalaris van 510.000 pond (bijna 600.000 euro) kon missen, mocht hem overnemen van Juventus.Coach Pep Guardiola zocht na het mislopen van Harry Kane naar een spits, maar wilde net als de directie niet te diep in de buidel tasten. Meer dan Kevin De Bruyne, die wekelijks 385.000 pond (450.000 euro) opstrijkt, mocht Ronaldo niet verdienen, al was het maar om onrust in de kleedkamer te vermijden. Toen het gat tussen vraag en aanbod te groot bleef, trok City de stekker uit de onderhandelingen. De waarheid ligt waarschijnlijk ergens in het midden.Postuur van een titaanSupporters van Manchester United kijken hun geschenk niet in de bek. Met de beroemdheid in hun midden krijgt de club weer het postuur van een titaan. Ze omarmden hem, toen Ferguson hem als een frêle, pokdalige tiener weggriste bij Sporting Lissabon in 2003. Met drie Premier League-titels, een FA Cup, een Champions League, een FIFA Club World Cup én een Ballon d’Or onder zijn arm verliet hij Old Trafford als een halfgod.Met billboards op diverse plekken in de stad met de tekst ‘Welcome Back to Manchester’ vent de directie deze emotie goed uit. Haastig plakten werklui zijn beeltenis op een reusachtige poster aan een wand van het stadion. Op de eerste rij. Voor landgenoot Bruno Fernandes, tot dan toe het brandpunt van de collage van spelers. Dat Edinson Cavani nederig zijn rugnummer aan ‘CR7’ aanbood, benadrukt de speciale status van Ronaldo.\n\nFans van Manchester United met een kartonnen afbeelding van Ronaldo.\n\nFoto Carl Recine/Reuters\n\nDeze ‘geste’ lijkt door hogerhand ingefluisterd. Ronaldo, een merk met een eigen beeldlogo, moet tientallen persoonlijke sponsors tevreden houden. Cynici, normaliter in grote getalen aanwezig, houden zich opvallend stil over dergelijke constructies. Met Cristiano Ronaldo krijgt de Premier League een kip met gouden eieren. Shaun Custis, chef sport van The Sun, liet daar op de radio geen twijfel over bestaan. „Heel het land heeft interesse in hem.”Integraal op tvIn The Telegraph riep Jason Burt, normaliter een oase van nuchterheid, de tv-bazen op om het debuut van Ronaldo tegen Newcastle United integraal op televisie uit te zenden. Het Verenigd Koninkrijk hanteert op zaterdagen een zogenaamde ‘black-out’. Tussen 14.45 en 17.15 uur mag er geen live beeldverslag van duels worden vertoond om de ticketverkoop van clubs te beschermen en het amateurvoetbal niet onnodig te beschadigen.„Slechts vijf landen op aarde mogen de ontmoeting niet uitzenden”, somde Burt op. „Noord-Korea, Cuba, Afghanistan, Turkmenistan en het VK. Dat kan niet kloppen.” De rentree van de Portugese ster op Old Trafford moet in zijn ogen worden benaderd als een zaak van nationaal belang. Een memorabel moment, zoals de troonbestijging van koningin Elizabeth en de vurige toespraken van Winston Churchill.\n\nTe koop: Ronaldo-sjaaltjes bij Old Trafford.\n\nFoto Paul Ellis/AFP\n\nWaarschuwingen uit Turijn bereiken Engeland niet, waar fans van tegenstanders eveneens reikhalzend uitkijken naar het debuut van Ronaldo. Insiders maakten melding van het enorme ego van de man, die momenteel verblijft in een huis met zeven slaapkamers, en die zes beveiligers bij zich heeft. De aanvaller voelde zich niet alleen groter dan Juventus, hij was het ook. Op sociale media had hij meer volgers. Zijn naamsbekendheid oversteeg die van de Oude Dame.Loden balVolgens de kwaadsprekers, vaste volgers met enige allure, verbleekten medespelers in zijn schaduw, iets wat de statistieken bevestigen. Instructies van coaches legde hij naast zich neer. De Champions League, waarvoor Ronaldo voor 100 miljoen euro van Real Madrid was gekocht, bleef buiten bereik. Aan de ijzeren greep op de Serie A kwam een einde. Ronaldo zou, ondanks zijn doelpuntenregen, een loden bal aan de enkels van de club vormen.In het rode deel van Manchester, waar Ronaldo op een voetstuk staat, wijzen de mensen liever op zijn duizelingwekkende accolades. Hij betreedt het veld als de speler die vorige week dankzij twee doelpunten met Portugal tegen Ierland (2-1) het interlandrecord van Ali Daei aanscherpte tot 111 treffers. Roy Keane is één van de weinige bekende gezichten die zo zijn bedenkingen heeft over het nieuw leven inblazen van een sprookje.„Ik weet dat velen mij niet geloven, maar hij is een andere speler dan toen hij ons verliet”, zei de voormalige aanvoerder van Manchester United. Keane doelde op de transformatie van frivole dribbelaar tot klinische afmaker. „Maar het is geweldig voor de competitie, United kon een opkikker gebruiken. Ik kan niet wachten om hem weer in actie voor de club te zien.” Op de tribunes zal dit niet anders zijn. ‘Viva Ronaldo’ zal alles overheersen.\n\nEen versie van\n\ndit artikel\n\nverscheen ook in\n\nNRC Handelsblad\n\nvan 10 september 2021\n\nEen versie van\n\ndit artikel\n\nverscheen ook in\n\nNRC in de ochtend\n\nvan 10 september 2021","intensity":0,"negativity":0,"cluster_id":26,"similar_texts":"text319"},{"id":"17","publisher":"De Volkskrant","date":"2021-09-11","url":"https://krant.volkskrant.nl/titles/volkskrant/7929/publications/1357/articles/1443801/8/2","title":"De 'laatste dictator van Europa' en Poetin halen hun banden verder aan","text":"Loekasjenko en Poetin maakten donderdag tijdens hun zesde top dit jaar een groot aantal afspraken op economisch en financieel terrein. De steeds verstrekkender economische integratie van de landen wordt met argusogen bekeken door de oppositie in Belarus. Die vreest voor de onafhankelijkheid van het land.  \n  \nTijdens de top gaven beide landen ook het startsein voor een grote militaire oefening, die nauwgezet wordt gevolgd door de Navo. Aan de operatie, die tot volgende week duurt, doen 200 duizend soldaten mee, tachtig vliegtuigen en helikopters en vijftien marineschepen. 'Zapad 2021' biedt Moskou de kans om de VS en Europa zijn militaire kracht te laten zien.  \n  \nLoekasjenko, die vorig jaar na de frauduleus verlopen verkiezingen aan de macht bleef, kan op zijn beurt met de oefening aantonen dat hij op de onvoorwaardelijke steun kan rekenen van zijn militair machtige buur. Sinds de president de oppositie monddood maakte, heeft het Westen economische sancties opgelegd. Loekasjenko weigert in te binden en zoekt steeds vaker steun bij Moskou.  \n  \nRusland en Belarus hebben onder meer afspraken gemaakt over een gezamenlijke olie- en gasmarkt. Ook op het gebied van monetair beleid en belastingen zoeken ze samenwerking. Rusland heeft verder beloofd de prijs van geleverd gas niet te verhogen en aan te passen aan de inflatie. Tot tevredenheid van Loekasjenko, die eerder al Russische leningen kreeg, houdt Poetin ook tot 2022 de geldkraan open met nieuwe leningen.  \n  \nDe Russische president gaf zijn collega, die 'Europa's laatste dictator' wordt genoemd, ook politiek een steuntje in de rug. Poetin zei dat de politieke situatie in Belarus, waar de oppositie hardhandig is aangepakt, 'behoorlijk is verbeterd'. Hij haalde uit naar het Westen, dat politiek en economisch steeds verder de duimschroeven aandraait bij Loekasjenko. 'Iedereen wil in principe rechtstreeks met de Talibanbeweging praten', sneerde Poetin. 'Maar de president van Belarus, Alexander Loekasjenko, kwam niet aan de macht als gevolg van een gewapend conflict.'  \n  \nOver politieke integratie van beide landen, waarvan Poetin voorstander is, werden opnieuw geen concrete afspraken gemaakt. Moskou en Minsk praten al jaren over de vorming van een uniestaat, met onder andere een gezamenlijk parlement en één munt. Maar Loekasjenko houdt steeds de boot af. Hij is bang dat Belarus dan de facto onderdeel wordt van het machtige buurland.","intensity":0,"negativity":1,"cluster_id":32,"similar_texts":"text443"},{"id":"18","publisher":"Algemeen Dagblad","date":"2021-09-10","url":"https://krant.ad.nl/titles/algemeendagblad/7908/publications/26070/articles/1443113/35/1","title":"De Jong krijgt ook een shirt voor baby: 'Wacht even, hij heeft gespuugd'","text":"De vraag werd aan voorzitter Joan Laporta gesteld. Of hij zich kon voorstellen dat de aanhang van FC Barcelona teleurgesteld is, want deze zomer zijn Lionel Messi en Antoine Griezmann vertrokken en voor die twee is Luuk de Jong in de plaats gekomen. De Jong zat glimlachend naast de voorzitter, die heel politiek antwoordde dat de Barça-fans echt zin hebben in het nieuwe seizoen, 'het begin van een nieuw tijdperk', met een frisse, gemotiveerde ploeg.  \n  \nDe vraag van de Catalaanse journalist, bij de presentatie van de van Sevilla gehuurde De Jong als de pure, nieuwe centrumspits van Barça, zegt iets over de leemte die de in Zwitserland geboren Achterhoeker moet opvullen. Al was de vraag niet helemaal juist, want vóór hem was al Memphis Depay aangetrokken. ,,Ik ken Memphis al van onze tijd bij PSV, en ook bij Oranje hadden we al een goede connectie. Ik hoop dat we die hier kunnen voortzetten'', zei De Jong al eerder, bij een andere vraag.  \n  \nBovendien, zo'n fantastische indruk en staat van dienst heeft Griezmann ook niet achtergelaten in Camp Nou. Daarom mocht hij ook vertrekken, terug naar Atlético Madrid, en kwam zijn plaats vrij voor Luuk de Jong, de spits die coach Ronald Koeman toch best wel wilde hebben, om een ander soort aanvaller tot zijn beschikking te hebben, naast Memphis, Braithwaite, Agüero, Ansu Fati en Dembélé op momenten dat het nodig is. Een operatie die letterlijk om twee minuten voor twaalf, net voor het verstrijken van de transfermarkt, werd beklonken.\n\nSevilla\n\nEn zo zat de net 31 geworden De Jong ineens in Barcelona, op een warme middag, maar lang niet zo heet als hij die in Sevilla heeft gekend, de laatste twee jaar. Ouders en schoonouders voor hem, net als zijn zaakwaarnemer Louis Laros, vriendin Lizanne met hun zoontje Cody, zes maanden geleden in de Zuid-Spaanse stad geboren. Nu kreeg hij van Laporta direct een Barça-shirtje in baby-maat. ,,Even wachten'', zei Luuk, die met zijn eerste kind voor de fotografen poseerde. ,,Hij heeft gespuugd.\"  \n  \nNa de gebruikelijke scènes op het veld, aanschouwd door enkele tientallen mensen op de tribune die de toeristische tour door het stadion deden, sprak De Jong zijn gehoor bij de persconferentie toe in het Engels, hoewel hij in Sevilla al prima Spaans heeft geleerd. Maar de gelegenheid was dit keer te belangrijk om dingen te zeggen die misschien fout geïnterpreteerd zouden kunnen worden.\n\nMisère\n\nWant de sfeer bij Barcelona is daar niet naar. De club probeert zich op te richten uit de misère van het laatste jaar, ingeluid door een 8-2 nederlaag tegen Bayern München, de ploeg die komende dinsdag voor de Champions League in het Camp Nou op bezoek komt. Zoals zo vaak was driekwart van de vragen gisteren voor Laporta, en de rest voor de nieuwe aanwinst. Vragen over de financiën, de ambities, over Koeman ook.  \n  \nDe trainer was afgelopen week in een paar interviews wel duidelijk geweest: hij wil best bijtekenen bij Barcelona - op zich al een onverwachte wending nadat hij in mei bijna de laan uit werd gestuurd - maar niet met de vele bemoeienis vanuit het bestuur, van Laporta vooral, over voetbaltechnische aspecten. ,,Ach, ik houd van voetbal, en daar zeg ik weleens wat over'', zei de voorzitter gisteren. ,,Daarmee wil ik Ronald echter niet tegen de schenen schoppen. Hij kent de filosofie van de club, en hij kent mij, en ik respecteer hem volledig in zijn werk.''  \n  \nBovendien, voegde de voorzitter er nog aan toe, als om te zeggen dat zijn trainer nu zeker niet veel te klagen heeft: ,,Luuk de Jong is de speler die hij graag erbij wilde hebben.\" Hij was blij dat hij die wens heeft kunnen vervullen.","intensity":0,"negativity":0,"cluster_id":8,"similar_texts":"text17"},{"id":"19","publisher":"NRC Handelsblad","date":"2021-09-10","url":"https://www.nrc.nl/nieuws/2021/09/09/keizer-in-verf-en-commissariaten-a4057839#20210910-79798-302","title":"De nazaat van de ‘industrie-adel’ wilde geen minister worden","text":"Aarnout Loudon 1936-2021 Oud-topman AkzoNOBEL Donderdag overleed Aarnout Loudon. Onder zijn leiding groeide AkzoNobel uit tot een belangrijke speler in de internationale chemie.   ,De keizer der commissarissen werd hij wel genoemd. Vanwege zijn vele commissariaten bij belangrijke bedrijven, maar ook door zijn aristocratische achtergrond. Jhr. mr. Aarnout Alexander Loudon, oud-topman van chemieconcern AkzoNobel, was een invloedrijk bestuurder in het Nederlandse bedrijfsleven van de laatste decennia. Hij overleed donderdag op 84-jarige leeftijd na een kort ziekbed in zijn woonplaats Den Haag. Loudon werd geboren op 10 december 1936 in Den Haag als nazaat van de ‘industrie-adel’ die in Nederlands-Indië was ontstaan. Zijn familie werd door het gouverneur-generaalschap van Loudons overgrootvader in de adelstand verheven. Tijdens de Tweede Wereldoorlog zat de jonge Loudon vast in jappenkampen. Zijn vader kwam op 35-jarige leeftijd om toen zijn krijgsgevangenenschip werd getorpedeerd. Aarnout Loudon studeerde rechten in Utrecht. Na een korte carrière bij Bank Mees & Hope trad hij in 1969 in dienst bij Akzo. Onder zijn leiding groeide het Nederlandse verfbedrijf uit tot een belangrijke speler in de internationale chemie. In 1982, toen Loudon de leiding kreeg van het bedrijf, was Akzo met 80.000 werknemers al een van de grootste industriële ondernemingen van Nederland.Toen Bolkestein hem polste voor minister van Financiën had hij geen interesse Vlak voor zijn vertrek in 1994 fuseerde Akzo met het Zweedse Nobel Industries. De boeiendste klus uit zijn loopbaan, zei hij later in NRC. „De fusie met Nobel heeft Akzo voorgoed op de kaart gezet. De grootste zwakte van Akzo was dat het niet één concern was, maar het resultaat van overnames en fusies: Sikkens, Koninklijk Zout, AKU, etcetera. Geen enkele buitenstaander die wist wat Akzo was! De fusie betekende een grote verandering.”Geen minister, wel senatorNa zijn vertrek bij AkzoNobel vroeg VVD-leider Frits Bolkestein of Loudon belangstelling had voor de post van minister van Financiën in het eerste paarse kabinet. Loudon had geen interesse. Uiteindelijk ging de functie naar Gerrit Zalm. Een jaar later, in 1995, werd Loudon wel lid van de Eerste Kamer voor de VVD. Hij voerde het woord over energie en milieu. Senator bleef hij tot 1999. Een misschien wel grotere invloed had Loudon als president-commissaris en (gewoon) commissaris bij een keur aan Nederlandse ondernemingen. Hij hield toezicht op de directies van Hoogovens, Shell, ABN Amro, HBG, De Nederlandsche Bank, Arcadis en zijn ‘eigen’ AkzoNobel. Loudon figureerde steevast op lijstjes van machtige captains of industry. Als invloedrijk commissaris kreeg Loudon in 2003 te maken met de nieuwe code-Tabaksblat. De ‘keizer der commissarissen’ stond uiterst kritisch tegenover deze gedragscode voor Nederlandse beursgenoteerde ondernemingen. Transparantie van bijvoorbeeld directiesalarissen deed meer kwaad dan goed, vond hij bijvoorbeeld. ‘Tabaksblat’ versterkte ook de positie van de aandeelhouder. Dat ondervond Loudon in 2001 als president-commissaris van bouwconcern HBG. Activistische aandeelhouders zagen destijds meer in een fusie met Boskalis dan in een samengaan met Ballast Nedam. De Ondernemingskamer vond de manier waarop de raad van commissarissen was omgegaan met de aandeelhouders een vorm van wanbeleid, maar de Hoge Raad draaide dat vonnis terug. Paardrijden en de jacht waren Loudons belangrijkste hobby’s. Loudon beoefende graag de slipjacht: een grote groep jachthonden achtervolgt een door sliptrekkers gemaakt kunstmatig vossenspoor van enkele kilometers. Het spoor leidt de honden en de deelnemende ruiters door het landschap. Aan het einde van de jacht krijgen de honden een koeienpens.\n\nEen versie van\n\ndit artikel\n\nverscheen ook in\n\nNRC Handelsblad\n\nvan 10 september 2021\n\nEen versie van\n\ndit artikel\n\nverscheen ook in\n\nNRC in de ochtend\n\nvan 10 september 2021","intensity":0,"negativity":1,"cluster_id":16,"similar_texts":"text225"},{"id":"20","publisher":"De Volkskrant","date":"2021-09-11","url":"https://krant.volkskrant.nl/titles/volkskrant/7929/publications/1357/articles/1443801/54/1","title":"De oorlog is nog niet voorbij","text":"### Amerikaans exceptionalisme\n\n'Nee, de War on Terror is niet voorbij', zegt Spencer Ackerman. Hij is net gaan zitten op een terras in Brooklyn, New York. Zijn grote zwarte zonnebril met goudkleurige omranding heeft hij op tafel gelegd. Geen tijd voor smalltalk. Thuis wacht een baby. 'President Biden heeft gezegd dat hij het recht heeft om bombardementen uit te voeren en te blijven surveilleren in Afghanistan.'\n\nMaar de oorlog is toch voorbij? De Amerikaanse troepen zijn toch weg uit Afghanistan?\n\n'Dat zegt niet alles.' Hij haalt diep adem. 'In Guantanamo Bay zitten nog steeds mensen voor onbepaalde tijd vast. Zolang dat zo is, kun je het geen einde van een tijdperk noemen.'  \n  \nDe 41-jarige Spencer Ackerman geldt in de Verenigde Staten als een invloedrijk en uitgesproken journalist. Op televisie en in podcastshows is hij een belangrijke spreker over de oorlog. Zeker sinds de juichende ontvangst van zijn tweede boek, Reign of Terror - How the 9/11 Era Destabilized America and Produced Trump, dat in augustus verscheen.  \n  \nZijn boek is een lijvige samenvatting van de twintig jaar die zijn verstreken sinds de aanslagplegers van 11 september met vliegtuigen het World Trade Center in New York en het Pentagon in Washington aanvielen, de symbolen van de Amerikaanse economische en militaire macht. Alleen al de bronnenlijst telt 70 pagina's. Toch begint zijn nawoord met: 'Ja, ik weet het, dit boek is niet compleet.' Er valt ook zo veel te vertellen.  \n  \nSinds het begin van de oorlog in Afghanistan in oktober 2001 volgt Ackerman de Amerikaanse inlichtingendiensten op de voet en deed hij onderzoek naar de Amerikaanse martelmethodes van opgepakte terreurverdachten. Hij bezocht Guantanamo Bay, deed verslag vanuit Irak en Afghanistan, sprak met slachtoffers van Amerikaanse droneaanvallen in Pakistan. Zijn werk verscheen in The Guardian, Wired en de laatste jaren op nieuwssite The Daily Beast. In 2014 won hij een Pulitzer, de prestigieuze Amerikaanse journalistiekprijs, na onthullingen over Amerikaanse afluisterpraktijken, gebaseerd op lekken van klokkenluider Edward Snowden.\n\nEr is veel kritiek op de wijze waarop Joe Biden de terugtrekking uit Afghanistan heeft uitgevoerd. Wat vindt u daarvan?\n\n'Kritiek op de chaos rondom het vertrek is terecht. De Amerikanen hebben Afghanistan jarenlang gedestabiliseerd en nergens verantwoording voor afgelegd. Heel symbolisch wilden ze hun troepen op 11 september weg hebben, twintig jaar na de aanslag. Dat is met opzet gedaan en misleidend, omdat het nog niet voorbij is.  \n  \n'Wat misgaat, is dat de kritiek zich alléén richt op de evacuaties en niet op het menselijk leed dat gedurende de hele oorlog is aangericht. Veel critici zaten de afgelopen twintig jaar namelijk zelf op belangrijke posities en hebben zélf fouten gemaakt. Door nu Biden aan te vallen, zijn ze hun eigen zonden aan het witwassen. Ze doen alsof ze om het lijden van de Afghanen geven, maar als je voorstelt om vluchtelingen op te nemen, zeggen ze: nee. Dit is een terugkerend patroon in de oorlog tegen terrorisme. Niet de elites die de keuzes maken lijden onder de gevolgen, maar gewone mensen.'  \n  \nNadat president George W. Bush Afghanistan was binnengevallen in de jacht op het brein achter de aanslagen, Al Qaida-leider Osama bin Laden, was het vrijwel onmogelijk kritiek te hebben op die oorlog, meent Ackerman. Mensen die het een slecht idee vonden, stonden aan de kant van de extremisten - de vijand - en werden met een term van nu 'gecanceld', volledig afgeserveerd. 'Je staat aan onze kant, of aan de kant van de terroristen', hield de Republikein Bush de wereld voor in een toespraak tot het Congres.  \n  \nOnder Democraten was er terughoudendheid om zich te keren tegen een oorlog die werd gevoerd 'voor het behoud van Amerika's vrijheid'. Feministen die zich tegen de bombardementen wilden uitspreken, werd verweten dat ze dus het geweld goedkeurden dat de Taliban vrouwen aandeed.  \n  \nHet wantrouwen tegen moslims en andere groepen in Amerika nam intussen toe. Kinderen met een islamitische achtergrond werden Osama genoemd door klasgenoten. Ook gingen antisemitische complottheorieën rond, zoals dat Joodse werknemers met een kantoor in het World Trade Center elkaar hadden gewaarschuwd om op 11 september thuis te blijven en zo de aanslagen hadden overleefd.  \n  \n'Steeds meer mensen werden verdacht gemaakt', zegt Ackerman. 'Eerst de moslims, daarna ook andere critici van het beleid, linkse mensen. Hoe langer deze oorlog duurde, hoe meer leugens er over anderen moesten worden bedacht om te verbergen hoe nutteloos die was.'\n\nAmerikaanse beleidsmakers konden zich veel veroorloven, schrijft u, vanwege het geloof in het Amerikaans exceptionalisme. Volgens u ligt dat ten grondslag aan de oorlog tegen terrorisme. Wat bedoelt u daar precies mee?\n\n'Het gaat om het idee dat Amerika een uitzonderlijk land is, gekozen door God, en een bepaalde verantwoordelijkheid denkt te hebben voor de mensheid. Het maakt dat Amerikanen denken dat ze dingen mogen doen die anderen niet mogen. Als exceptioneel land mag je eisen stellen aan andere samenlevingen, ook al houd je je daar zelf niet aan. Je hebt zulke ideeën over jezelf nodig om landen binnen te kunnen vallen en andere landen te domineren. Zij zijn de barbaren, wij zijn goed, dus we hebben vrij spel.'\n\nHoe krijg je dat als Amerikaan mee?\n\n'Het zit diep verankerd in onze cultuur. Je krijgt het soms subtiel mee, soms heel expliciet, bijvoorbeeld door hoe je leert te praten over andere landen en gemeenschappen. Op school leer je dat Amerikaanse interventies goed zijn, maar niets over de gevolgen. Zij zijn de slechteriken, dus dat doet er niet toe, ook al kost het honderdduizenden mensenlevens. Als je naar de geschiedenis van de VS kijkt, is dat nooit echt anders geweest.  \n  \n'Het leven van miljoenen Native Americans, de oorspronkelijke bewoners van het continent, mocht worden verwoest. Afro-Amerikanen mochten als slaven worden uitgebuit, zodat dit exceptionele land zichzelf kon opbouwen en ontwikkelen. Machthebbers zagen slavernij lange tijd als een beschaafde manier van ondernemen. Aan het einde van de 19de eeuw zie je dat Amerika zich steeds meer op het buitenland gaat richten en andere landen gaat binnenvallen en domineren. Dat recht heeft het nu eenmaal, omdat het zo exceptioneel is.'\n\nPresident Obama wilde het beeld van de VS in de wereld veranderen. Hij durfde kritisch te zijn op dat exceptionalisme. Kiezers wisten dat en hij won de verkiezingen. Willen Amerikanen toch geen afscheid nemen van het exceptionalisme?\n\n'Obama heeft een beroemde uitspraak hierover: 'Natuurlijk geloof ik in Amerikaans exceptionalisme, op dezelfde manier als Grieken in Grieks exceptionalisme geloven.' Op papier bekritiseerde hij het, maar in de praktijk kwam daar minder van terecht. Zijn vele droneaanvallen in Pakistan bewijzen dat hij óók vond dat je mensen in overzeese gebieden mag doden wanneer je dat nodig acht. In 2010 zijn er door bombardementen drie Afghaanse dorpen van de kaart geveegd. Hoewel Obama bij de verkiezingen in 2008 het anti-oorlogssentiment onder kiezers wist te kanaliseren, lieten zijn acties iets anders zien.'\n\nOok zijn opvolger Trump was in zijn retoriek heel uitgesproken tegen de oorlog.\n\n'Eenmaal aan de macht voerde ook hij het tempo van de bomaanvallen op, terwijl hij zich tijdens campagnetoespraken juist heel negatief uitliet over die 'domme oorlogen'. Het laat zien hoe impopulair die oorlog was onder kiezers. Maar ondanks dat we in een democratisch land leven, is ons buitenland- en veiligheidsbeleid niet heel democratisch georganiseerd. Er wordt goed naar belanghebbende bedrijven in de defensie-industrie geluisterd. Dat verklaart de discrepantie tussen wat de presidenten zeggen en wat ze doen.'  \n  \nAmerikanen zijn volgens Ackerman de oorlog in gemanipuleerd door de regering. Na 9/11 moesten mensen hun woede en verdriet kwijt, zegt hij. Ze waren getraumatiseerd door de aanslagen, zeker hier in New York.  \n  \n'We zagen onze buren levend verbranden. Leiders speelden daarop in. Er werd gezegd dat terroristen onze vrijheid haatten en onze open samenleving wilden vernietigen. Wat ze niet in de gaten hadden, was dat die open samenleving in naam werd verdedigd, maar in werkelijkheid beknot. De open samenleving had het mogelijk gemaakt dat de vliegtuigkapers het land konden binnenkomen. In antwoord daarop is een systeem van massasurveillance opgezet, waarbij telefoons en e-mailverkeer ruim zijn afgetapt, tegen de regels van de grondwet in. Martelingen zijn toegestaan.'  \n  \nDe noodtoestand veranderde gaandeweg in een nieuwe status quo. Door de paranoia die de politieke elite zelf had helpen creëren, schrijft Ackerman in Reign of Terror, kwam ze met alles weg.\n\nJe kunt ook zeggen dat het de taak van de regering is om burgers te verdedigen. Het harde beleid heeft de terreurdreiging ingedamd. Er zijn geen grote aanslagen meer geweest in de VS.\n\n'Niet zo groot als 9/11, nee, maar die aanslag was ook uitzonderlijk. Logistiek gezien moet er veel lukken wil je zoiets laten slagen. Maar er hebben wel degelijk veel aanslagen plaatsgevonden, verspreid over het land. Neem de schietpartij in El Paso gericht tegen latino's: 23 doden. Een antisemitische aanslag in een synagoge in 2018: 11 doden.  \n  \n'Terreur is nog steeds onderdeel van ons leven. Maar de War on Terror heeft ons geleerd dat het pas echte terreur is als moslims die uitoefenen. Terwijl Amerikaanse burgers werden 'beschermd' door een oorlog te beginnen tegen Afghanistan en Irak, was er geen aandacht voor de interne dreigingen waar ze mee te maken hadden.'\n\nWaar doelt u dan op?\n\n'Witte terreur is zo normaal dat mensen het niet eens als echte terreur beschouwen. Daarom lijkt het alsof er geen aanslagen hebben plaatsgevonden in de VS. Deze daders worden niet als terroristen gezien, maar als 'mensen met foute gedachten'. Neem de groep die in januari het Capitool binnenviel. Velen beschouwen hen als 'patriotten' die het heft in eigen hand hebben genomen: ze zien hen als anti-terroristen, geen terroristen.  \n  \n'De War on Terror werkte in Irak en Afghanistan juist precies andersom: die criminaliseerde mensen vanwege de foute ideeën die ze hadden, ook als ze nog geen geweld hadden gepleegd. De veronderstelling dat dat mogelijk in de toekomst zou gebeuren, was al genoeg reden om ze als daders te zien.'  \n  \nDe oorlog tegen terrorisme heeft in de VS de angst voor 'de ander' aangewakkerd, volgens Ackerman, en dat zette de deur open voor een leider als Donald Trump. Hij stelde mensen aan die zich openlijk islamofoob hadden geuit, zoals Russell Vought, die begrotingsdirecteur werd van de zogenoemde 'Office of Management and Budget' van het Witte Huis. En Mark Kevin Lloyd, die een belangrijke functie kreeg bij USAID, de koepel voor ontwikkelingshulp.  \n  \nTrump vergeleek migranten met verkrachters. Sprak zich racistisch uit over zwarte Amerikanen. Over Ilhan Omar, een islamitisch Congreslid uit Minnesota met een Somalische achtergrond, zei hij: 'Send her back!' De grenzen van wat gangbaar was, werden steeds verder opgerekt. 'De oorlog tegen terrorisme is niet de enige verklaring voor het succes van Trump', zegt Ackerman. 'Zie het als de lijm die alle andere redenen met elkaar verbindt.'\n\nDenkt u dat de Amerikaanse machthebbers wel lessen hebben getrokken uit deze oorlog?\n\n'Ik denk dat ze er alles aan zullen doen om geen lessen te hoeven trekken uit de oorlog. Ik denk wel dat de bevolking dat kan eisen. Dat Biden wist dat hij echt weg moest uit Afghanistan, laat zien dat hij die druk vanuit de samenleving wel degelijk voelde, hij kon niet nóg langer blijven. Ik ben ervan overtuigd dat het mogelijk is om het politieke systeem te veranderen. Maar dat zal niet gemakkelijk gaan. Ik vestig mijn hoop op de linkervleugel van de Democratische Partij. Die durft de regering wel te wijzen op de fouten die er de afgelopen twintig jaar zijn gemaakt. Zij weten heel goed dat Amerika niet exceptioneel is.'","intensity":0,"negativity":0,"cluster_id":42,"similar_texts":"text753"},{"id":"21","publisher":"Trouw","date":"2021-09-10","url":"https://krant.trouw.nl/titles/trouw/8321/publications/1351/articles/1443112/26/1","title":"De vorming van een wereldleider","text":"### Angela Merkel profiel\n\nOf Angela Merkel hier is opgegroeid? De medewerkster van de toeristeninformatie moet het even navragen bij haar collega. Merkel heeft hier inderdaad gewoond, vertelt ze even later. Maar er is niets te zien wat aan haar herinnert, waarschuwt ze maar vast.  \n  \nIn het stadje Templin, zo'n 80 kilometer buiten Berlijn in de Brandenburg-regio, lijken ze niet onder de indruk dat de bondskanselier die zestien jaar lang aan het roer van Duitsland stond, hier haar jeugd doorbracht. Het hoofd van de basisschool rolt met haar ogen als ze de naam Merkel hoort. Ja, er wordt haar wel vaker gevraagd of de bondskanselier hier op school zat, maar voor meer informatie verwijst ze naar het stadhuis. Daar heeft de burgemeester in zijn kantoor weliswaar een ingelijste foto van Merkel staan maar verder wil hij niet veel kwijt over 'Frau Merkel'. \"Ze komt hier binnenkort een boom planten, misschien kun je dan terugkomen?\"  \n  \nToen de burgemeester, zelf lid van Die Linke-partij, ruim twee jaar geleden Angela Merkel tot ereburger van Templin benoemde, ging daar in de gemeenteraad veel discussie aan vooraf. Ze zou te weinig voor de stad en voor Oost-Duitsland hebben gedaan, vonden sommigen. Maar uiteindelijk ging de raad overstag en nam Merkel de plaquette, bloemen en taart dankbaar in ontvangst. \"Dit betekent veel voor mij\", zei ze bij die gelegenheid. \"Ik heb veel bepalende herinneringen in deze stad liggen.\"  \n  \nDe herinneringen die ook haar politieke loopbaan vormden, bouwde ze op vanaf haar peutertijd toen het gezin Kasner, zoals haar meisjesnaam luidt, vanuit het mondaine West-Duitse Hamburg naar het Oost-Duitse stadje verhuisde. Een route tegen de stroom in, die eigenlijk alleen werd gevolgd door overtuigde communisten, maar dat was Merkels vader allerminst. Horst Kasner, dominee van beroep, kreeg er de kans een trainingscentrum voor predikanten te starten. En dus groeide Merkel niet in het Westen maar in het Oost-Duitse Templin op, ging er naar de Grundschule in het hoge statige bakstenen gebouw vlakbij het kanaal. Als puber was ze te vinden op de dansfeesten die in de kelder van het jeugdcentrum, een witte villa in het centrum, werden georganiseerd.  \n  \nNu oogt Templin fris, de kasseien in de straten blinken in de zon, de huizen langs het marktplein zijn in zachte pasteltinten geverfd. Maar zo idyllisch zag het er in Merkels kindertijd niet uit, zegt Sylvia Helbing, directeur van het museum van de stadsgeschiedenis, dat in een van de Middeleeuwse poorten van de stad is gevestigd. Ze wijst op foto's van verveloze vervallen huizen in de vitrine die aan de DDR-tijd is gewijd. \"Voor een dochter van een dominee in de DDR was het leven bovendien extra ingewikkeld. Volgens de socialistische ideologie zou het beter zijn als alle mensen atheïstisch waren.\" Helbing, zelf ook in de DDR opgegroeid, herinnert zich de politieke indoctrinatie. Dat gebeurde volgens haar niet alleen op school maar ook bij de Freie Deutsche Jugend (FDJ), de jeugdorganisatie waar ook Merkel lid van was. 'Für Frieden und Sozialismus. Seid bereit' was daar bijvoorbeeld de officiële groet. Dat betekent zoiets als 'wees klaar voor vrede en socialisme'. Wij antwoordden dan: 'Immer bereit', 'altijd klaar'.\"  \n  \nOp papier was lidmaatschap van de FDJ vrijwillig, maar wie geen lid was kreeg minder kansen, zegt Helbing. \"Vooral bij docenten stond je er dan slecht op. Je kreeg dan moeilijker een plekje op de middelbare school of op de universiteit. Maar we deden ook veel leuke dingen hoor, picknicken, reisjes, een beetje wat padvinders doen. We leerden vooral het belang van de samenleving vooropstellen en je eigen individuele belangen daar ondergeschikt aan te maken.\"  \n  \nPoliticoloog Julia Schramm denkt dat Merkels wortels in het Oosten een belangrijke bijdrage hebben geleverd aan haar politieke vakmanschap. Schramm is zelf ook politicus en voert momenteel campagne in Oost-Duitsland voor Die Linke. \"Inhoudelijk verschillen we sterk van elkaar, ik ben links, zij een christendemocraat. Maar als het op haar vakmanschap aankomt, vind ik het heel indrukwekkend wat ze voor elkaar heeft gekregen.\"  \n  \nSchramm hield jarenlang een blog bij over haar fascinatie voor de bondskanselier en schreef het boek Fifty shades of Merkel.  \n  \n\"Merkel heeft vaak gezegd dat zij niet de persoon zou zijn geworden die zij nu is, als ze niet in het Oosten was opgegroeid. Daar heeft ze op het wereldtoneel zeker profijt van gehad.\" Zo heeft haar ego Merkel niet in de weg gezeten bij het nemen van beslissingen, denkt Schramm. \"Het is natuurlijk een beetje generaliserend, maar politici uit het Oosten zijn minder egoïstisch dan politici uit het Westen. Vaak hebben ze het eerder over 'wij' dan over 'ik'.\"  \n  \nTegelijkertijd kan de bondskanselier andere ego's vernietigen, zegt Schramm lachend. \"We hebben bijvoorbeeld gezien hoe Donald Trump als een klein jongetje naast haar zat. Ook Vladimir Poetin probeerde haar verschillende keren voor de gek te houden, maar kreeg dat niet voor elkaar.\"  \n  \nDaarbij speelde zeker mee dat de bondskanselier uitstekend Russisch spreekt. Ze leerde het op de middelbare school aan de groene rand van Templin, waar tegenwoordig de Naturschule in gevestigd is. Dat Merkel werd toegelaten met haar achtergrond als domineesdochter was zeker niet vanzelfsprekend. Dat ze lid was van de FDJ en goede cijfers had, hielpen haar. En slim was ze zeker, zegt voormalig docent Werner Foth. \"Ik heb haar zelf niet in de klas gehad, haar broer Marcus wel. Van mijn collega's begreep ik dat ze verlegen was, niet per se opvallend maar vooral heel leergierig. Merkel was goed in wiskunde, natuurkunde en excellent in Russisch, ze ging naar olympiades en won veel prijzen. Maar ze was geen uitzondering hoor, de beste studenten uit de hele regio kwamen op onze school af.\"  \n  \nVer hoefde Merkel niet te lopen naar school. Het gezin woonde een paar honderd meter verder op 'der Waldhof', een ruim opgezet terrein tegenover weilanden. Volwassenen en kinderen met een geestelijke of lichamelijke beperking vinden er tegenwoordig een plek om te wonen, werken of een opleiding te volgen. Tussen de woonblokken en werkplaatsen in staat nog altijd de Fichtengrund, het ruime huis waar Merkel samen met haar jongere broer en zus opgroeide. In de tuin staat een klein wit kapelletje. \"In der Waldhof werden destijds ook al gehandicapten opgevangen\", zegt Foth.  \n  \n\"Het terrein werd gedeeld met het trainingscentrum voor predikanten dat door Merkels vader werd gerund.\" Dat vader Kasner zacht gezegd geen vriend van het systeem was, was bekend. \"Hij was niet zomaar een dominee maar een van de leidende figuren binnen de kerk en moest in die hoedanigheid veel met vertegenwoordigers van de staat spreken.\" Goed netwerken kreeg Merkel dan ook met de paplepel ingegoten, zegt Foth. Net als op het juiste moment stil te zijn over zaken die thuis besproken werden of verboden boeken die in huis lagen.  \n  \n\"Ze weet bij grote crises wanneer ze beter kan zwijgen\", observeerde politicoloog Schramm in de loop der jaren. \"Van jongs af aan kreeg ze mee wanneer ze wel en niet moest praten. Ze weet welk gevecht ze kan winnen en welk gevecht niet.\" En dat is mooi meegenomen in de internationale politiek. \"Als je kanselier bent van een van de grootste industrielanden ter wereld is er op een of andere manier altijd wel een crisis. Je moet eeuwig alert en op je hoede zijn.\" En volhouden op cruciale momenten, voegt de politicoloog daar aan toe. \"Op vergaderingen is Merkel altijd de eerste die arriveert en de laatste die weggaat. Ze is heel gefocust en heeft duidelijk niet meer dan vijf uur slaap nodig. Bovendien is ze efficiënt; ze is zo iemand die kan zeggen: 'Deze vergadering had een e-mail moeten zijn'.\"  \n  \nDie cultuur van hard werken zat diep in de familie, zegt Foth, die toen de Kasners van der Waldhof naar het centrum van Templin verhuisden, naast hen kwam te wonen. \"Merkels vader was behoorlijk strikt. De familiewaarden waren heel sterk, bijna Pruisisch zou ik zeggen. Hard werken, je best doen, een eerlijk en goed mens zijn. Alle drie de kinderen kregen een enorm plichtsbesef mee. Dat zie je, vind ik, duidelijk terug in de manier waarop Merkel als hoofd van de regering heeft gefunctioneerd.\"  \n  \nDoor haar werkethos en intelligentie kreeg Merkel het, ondanks haar achtergrond als domineesdochter, toch voor elkaar om op de universiteit terecht te komen. Het werd natuurkunde in het Oost-Duitse Leipzig. Helemaal vrij in haar studiekeuze was ze niet, zegt Juergen Haase, decaan van de natuurkundefaculteit in de studentenstad. \"Docent worden met haar achtergrond zat er bijvoorbeeld niet in. Op haar studentenpas stond dat ze afkomstig was uit een 'sociale achtergrond nummer drie', wat zoveel betekende als afkomstig uit een intellectueel gezin. Daarmee was het een stuk lastiger om te studeren wat je wilde of überhaupt te worden toegelaten. Als zij bijvoorbeeld niet bij de jeugdbeweging FDJ had gezeten, had ze hier denk ik ook geen plek gekregen. En bovendien moeten haar cijfers echt heel goed zijn geweest.\"  \n  \nZelf studeerde Haase in de jaren zeventig net als Merkel natuurkunde in Leipzig en was bevriend met haar broer die ook dezelfde studie deed. De faculteit huist nog altijd in hetzelfde gebouw. In de hal wijst Haase trots op de beelden van natuurkundige nobelprijswinnaars Peter Debye en Gustav Hertz. \"Nee, van Merkel hebben we nergens een foto hangen\", zegt hij. \"Haar scriptie moeten we nog wel ergens hebben liggen. Vooral Russische journalisten vragen er wel eens naar.\"  \n  \nIn zijn ruime werkkamer - aan de wand een groot whiteboard vol grafieken en formules - haalt Haase herinneringen op aan het studentenleven in de jaren zeventig. \"Zie je die flat hier aan de overkant? Dat waren destijds studentenkamers. Merkel woonde daar ook, ik meende op de derde of vierde verdieping. We kwamen allemaal uit kleine dorpen en stadjes, alles was nieuw voor ons. Je kon zomaar in en uit lopen, feestjes houden, er was nauwelijks surveillance. Daar in het midden van het gebouw lag een grote stapel bruinkool opgeslagen, het stonk er altijd vreselijk. Rechts onderin zat een studentencafé. Daar stond Merkel achter de bar om wat bij te verdienen.\"  \n  \nIn het sociale leven deed je snel mensenkennis op, zegt Haase. \"Sommige gedachten moest je voor je houden. Je kon altijd verraden worden, zelfs door je vrienden. Maar daardoor leerde je ook snel aanvoelen hoe iemand dacht over de staat. Ik wist bijvoorbeeld onmiddellijk dat Merkels broer Marcus en ik aan dezelfde kant stonden, daar hadden we geen woorden voor nodig. Dat navigeren door het systeem, je persoonlijke identiteit op de achtergrond houden, was typerend voor het leven in de DDR.\" Een groot ego hebben was onhandig, vervolgt Haase. \"Op de universiteit konden we sommige dingen niet hardop zeggen of bepaalde vragen stellen. Daar leerden we mee leven en ons op bepaalde punten aan te passen. En dat gold voor Merkel nog eens extra, vanwege haar afkomst moest ze al jong met die dimensie van het leven leren omgaan. Dat heeft later in haar politieke leven zeker niet in haar nadeel gewerkt.\"  \n  \nOok het vak natuurkunde zal haar weleens geholpen kunnen hebben in haar politieke loopbaan, denkt Haase. \"Toen ik een tijdje in de Verenigde Staten werkte, zeiden mijn Amerikaanse collega's dat ze duidelijk konden zien dat Merkel een natuurkundige is. Wat typerend is voor een natuurkundige? Hmm, misschien de manier waarop ze problemen weegt en aanpakt. Natuurkundigen zijn heel erg analytisch en nergens bang voor. Ze kijken erg precies naar verschijnselen en proberen te ontleden wat er aan de hand is.\"  \n  \nDie natuurkundige achtergrond zet Merkel duidelijk in bij de vele crises die ze het hoofd moet bieden, zegt politicoloog Schramm. \"Dan ontrafelt ze stap voor stap de complexiteit van een probleem. Toen de coronacrisis uitbrak legde ze op tv bijvoorbeeld heel kalm en met kennis van zaken uit wat dit virus betekent en waarom bepaalde maatregelen genomen moeten worden.\" De bondskanselier weet niet alleen crises maar ook haar eigen macht goed te analyseren, meent Schramm. \"Binnen haar eigen partij, in de Europese Unie maar bijvoorbeeld ook in wereldnetwerken als de G7 en G20. Ze heeft een duidelijk idee van de grenzen van haar macht en weet wanneer ze beter kan stoppen.\"  \n  \nEigenlijk is ze op een bepaalde manier een echte nerd, concludeert Schramm. En dat heeft volgens de politicoloog ook een keerzijde. \"Ze is veel slimmer dan de meeste mensen maar staat daardoor ook niet dicht bij 'gewone mensen'. Ze kan zich niet zo goed voorstellen wat een gemiddelde Duitser voelt of denkt.\" Dat Merkel niet per se geliefd is in Oost-Duitsland kan Schramm zich wel voorstellen. \"Politiek gezien heeft ze niets voor het Oosten van Duitsland gedaan, en de problemen en sociale ongelijkheid totaal niet aangepakt. Deze regio loopt nog altijd ver achter op het Westen.\"  \n  \nTe vroeg komt het afscheid van bondskanselier Merkel volgens Schramm niet. \"Ik zie de laatste twee jaar dat ze moe is.\" Toch vindt ze het moeilijk om zich na zestien jaar een opvolger voor Merkel voor te stellen. \"We gaan haar allemaal missen.\" Haar eigen partij, Die Linke, is te klein om de nieuwe bondskanselier te leveren. Maar met SPD-kandidaat Olaf Scholz als nieuwe leider van het land zou Schramm ook kunnen leven. \"Scholz is het dichtst bij Merkel wat we nu kunnen krijgen. Eigenlijk is hij de sociaaldemocratische mannelijke versie van Angela Merkel. En dat is een compliment en een belediging tegelijk.\"  \n  \nAls bondskanselier moest Angela Merkel niet alleen Duitsland maar ook Europa door een ongekende reeks crises heen loodsen - van de financiële crisis tot de coronapandemie. Hoe heeft zij die de afgelopen zestien jaar het hoofd geboden? Bij Merkels vertrek maakt Trouw de balans op. Vandaag deel 1: Hoe een jeugd in Oost-Duitsland Merkel tot ultiem crisismanager vormde.  \n  \nAfscheid van een crisiskanselier  \n  \nLees verder op pagina 4  \n  \nhet vervolg van pagina 3","intensity":0,"negativity":0,"cluster_id":12,"similar_texts":"text350"},{"id":"22","publisher":"De Telegraaf","date":"2021-09-11","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/e57d88771d61a90d49f4cba8a08fe8da/web/OPS/cciobjects.json&hash=88e0c3cf06fcb9263b6f#/pages/46-47","title":"Dubbel gevoel interlandbreak","text":"Dubbel gevoel interlandbreak\n\n❮❯\n\nAjax ervaart plussen en minnen van afstaan spelers aan nationale ploegen\n\nCoaches klagen steen en been over de interlandperiodes, waarin zij hun internationals een dag of tien kwijt zijn aan de nationale bonden. De kans dat de spelers, van wie het salaris door de clubs wordt opgehoest, geblesseerd of – in het geval van de Zuid- en Midden-Amerikanen door het vele reizen op zijn minst – geradbraakt terugkomen, is aanzienlijk. Ook Erik ten Hag uit geregeld (en terecht) zijn onvrede over de internationale speelkalender. Toch zijn er naast de minnen voor Ajax, zoals de klachten bij Davy Klaassen, ook plussen.\n\nNatuurlijk is het voor Ten Hag vervelend dat Edson Alvarez, Lisandro Martinez en Nicolas Tagliafico zich vrijdag pas weer op de club meldden. De Mexicaan kon wel meetrainen, de Argentijnen waren te laat terug. De kans is groot dat de trainer daar in zijn basisopstelling voor het uitduel met PEC Zwolle (vanavond, 18.45 uur) rekening mee houdt. \n\nEn waarschijnlijk had hij liever niet gezien dat kilometervreter Davy Klaassen in zes dagen tijd 251 speelminuten voor zijn kiezen zou krijgen. De middenvelder heeft lichte liesklachten, laat het duel bij PEC Zwolle aan zich voorbijgaan en richt zich op het Champions League-treffen bij Sporting Lissabon, aanstaande woensdag.\n\nTen Hag zal opgelucht ademhalen dat Dusan Tadic na Ierland-Servië heelhuids uit Dublin is teruggekeerd. Sinds zijn komst naar Ajax in de zomer van 2018 kwam de voorbeeldige en ultrafitte aanvoerder alle mogelijke 153 officiële wedstrijden van de Amsterdammers in actie. Tadic is 32 jaar oud en een langdurige absentie zou – gezien zijn bergen doelpunten (78) en assists (71) – een mokerslag zijn.\n\nHet zijn de risico’s van de interlandperiodes. Maar er zijn ook zaken die de trainer van Ajax tevreden zullen stemmen.\n\nSteven Berghuis\n\nSteven Berghuis was na zijn beladen overstap van Feyenoord naar Ajax geen schim van de geweldige speler die hij in De Kuip was. Onder Louis van Gaal bloeide hij – ondanks een wissel in de rust van Noorwegen-Nederland – op. „Ik kom uit een aparte voorbereiding, waarin ik niet langzaam heb kunnen opbouwen. Bij Ajax moesten we gelijk aan de bak, voor het echie”, zei Berghuis, die 45, 90 en nog eens 90 minuten het vertrouwen kreeg van de nieuwe bondscoach. „Als je fysiek sterker wordt, komen je kwaliteiten ook meer naar voren.” \n\nDavy Klaassen\n\nHet EK, waarop hij vier duels lang op de bank bleef zitten, werd een grote deceptie voor Klaassen, die de eerste wedstrijden van het nieuwe seizoen met zijn vorm worstelde. Dat hij een zekerheidje is op Van Gaals middenveld, gaf Klaassen vleugels. De wedstrijd tegen Turkije was zijn beste tot dusver in 27 interlands. Klaassen zal de stijgende lijn willen doortrekken in de Eredivisie en Champions League. Al moet hij tegen PEC Zwolle noodgedwongen een pas op de plaats maken.\n\nMaarten \n\nStekelenburg\n\nMet een korte en zakelijke mededeling zette de keeper van Ajax in augustus een punt achter zijn interlandloopbaan. „Ik word (22 september, red.) 39 jaar oud en voor mij is het belangrijk om tijdens internationale weekenden mijn rust te pakken. Ik kijk terug op een prachtige tijd bij Oranje”, aldus de routinier, die tien dagen de tijd kreeg om te herstellen van de verplichtingen in de beginfase van het seizoen.\n\nDevyne Rensch\n\nEr komt een tweede seizoen van het sprookje-Rensch. Nadat de jongeling in zijn eerste seizoen bij Ajax 1 direct een basisplaats veroverde en de dubbel won, werd hij door Van Gaal opgeroepen voor de serie Noorwegen-uit, Montenegro-thuis en Turkije-thuis. Dat hij in die laatste interland inviel, dus debuteerde en een assist gaf, zal de honger om zijn basisplaats op Noussair Mazraoui terug te veroveren alleen maar vergroten. Al is de kans aanwezig dat hij tegen PEC Zwolle op een andere plek terugkeert in het elftal van Ten Hag. \n\nSébastien Haller\n\nDe knollentuin, waarin Sébastien Haller maandag met Ivoorkust uitkwam tegen Kameroen, is een van de redenen waarom trainers hun hart vasthouden als Afrikaanse voetballers op pad gaan met hun nationale ploeg. Maar in plaats van zijn enkel te breken, tankte Haller met twee treffers vertrouwen. \n\nRyan Gravenberch\n\nDoor het magere aantal speelminuten (19) zal Ryan Gravenberch een rotsmaak overhouden aan de duels van Oranje. Hetzelfde geldt voor Jurriën Timber, die na zijn matige spel in Noorwegen moest plaatsmaken voor Denzel Dumfries. Maar een week trainen én in het trainingskamp bivakkeren met spelers als Virgil van Dijk, Frenkie de Jong, Georginio Wijnaldum en Memphis Depay maakt jonge spelers beter. Bovendien moet het voor hen een drive zijn nóg meer van zichzelf te eisen. Te beginnen in Overijssel tegen PEC Zwolle.\n\nDat hij een zekerheidje is op Van Gaals\n\nmiddenveld, gaf Klaassen vleugels","intensity":0,"negativity":0,"cluster_id":22,"similar_texts":"text798"},{"id":"23","publisher":"Algemeen Dagblad","date":"2021-09-10","url":"https://krant.ad.nl/titles/algemeendagblad/7908/publications/26070/articles/1443113/18/3","title":"ECB haalt voet beetje van het gas","text":"Nu pompt de de Europese Centrale Bank (ECB) via een tijdelijk opkoopprogramma, Pepp genaamd, maandelijks 80 miljard euro in de markt. De bank voert dat ruime monetaire beleid zodat er voldoende geld beschikbaar is voor kredieten, de rente laag blijft en de inflatie stijgt.  \n  \nBankpresident Christine Lagarde zei in een toelichting op het besluit dat ook bij een bescheiden verlaging van het opkoopprogramma de rente laag blijft. Bovendien gaat het met de inflatie ook de goede kant op.  \n  \nDe ECB streeft naar een inflatie van 2 procent. Dit jaar komt die voor het eerst in tijden ruim boven de 2 procent uit. Volgend jaar zakt de inflatie daar weer onder, is de verwachting van de ECB. Maar de inflatie blijft, zo voorspelt men, wel hoger dan eerder werd gedacht en dat geeft ruimte om het opkoopprogramma op een lager pitje te zetten. De aankondiging wordt gezien als een overwinning van de tegenstanders van het zeer ruime monetaire beleid, de zogenoemde haviken. Daarbij hoort onder anderen Klaas Knot, de president van De Nederlandsche Bank. Die heeft problemen met de lage rente die het gevolg is van het beleid.  \n  \nDe lage rente leidt ertoe dat de huizenprijzen door het dak gaan. Sparen levert bovendien niets meer op, zodat mensen hun geld in aandelen steken. Dat jaagt de aandelenkoersen op tot gevaarlijke hoogtes. Als het op de beurs mis zou gaan, raken veel mensen geld kwijt. En ten slotte mogen door de lage rente de pensioenen niet worden verhoogd.","intensity":0,"negativity":0,"cluster_id":25,"similar_texts":"text533"},{"id":"24","publisher":"De Telegraaf","date":"2021-09-10","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/cbc651d07c28a6a4e0b0e76c415c9ab0/web/OPS/cciobjects.json&hash=c992b6d43335fbfa4065#/pages/22-23","title":"ECB-steun gaat nu in lager tempo","text":"ECB-steun gaat nu in lager tempo\n\nEinde ruime beleid na rentebesluit nog lang niet in zicht\n\nDe eurozone gaat in een hogere versnelling, dus de Europese Centrale Bank (ECB) in een lagere. Dat was de boodschap van ECB-president Christine Lagarde donderdag, bij de publicatie van het rentebesluit. Het tempo van de coronasteun gaat iets omlaag. Maar het lijkt er allerminst op dat de ECB op weg is naar de uitgang. \n\nDorinde Meuzelaar\n\nNu nog koopt de ECB maandelijks een slordige €80 miljard aan euro-obligaties op, als onderdeel van de coronasteun. Dat programma, van in totaal €1850 miljard, is in maart 2020 in het leven geroepen, en zou in maart volgend jaar aflopen. Vanaf volgend kwartaal gaat dat maandelijkse bedrag wat omlaag, omdat de financieringscondities in de eurozone volgens Lagarde zijn verbeterd. Maar hoeveel omlaag, dat maakte ze niet bekend. \n\nEn zo bleven beleggers, economen en journalisten met meer vragen zitten. Is het na maart volgend jaar over en uit met de coronasteun? Ondertussen loopt er nog een ander obligatie-opkoopprogramma, van maandelijks €20 miljard en gericht op het omhoog krijgen van de inflatie. Hoe zit het daarmee vanaf volgend jaar? En is er nog voldoende schuldpapier beschikbaar om de koophonger van de centrale bank te stillen? \n\nAllemaal vragen die Lagarde naar de vergadering van december doorschoof. „De ECB houdt zo heel veel slagen om de arm”, zag beleggingsstrateeg Lukas Daalder van vermogensbeheerder Blackrock: „Ik krijg het gevoel dat de lastige beslissingen worden doorgeschoven.”\n\nDat denkt econoom Elwin de Groot (Rabobank) ook. Hij schat de kans groot in dat de eurozone het ook na maart 2022 niet zonder zijwieltjes van de centrale bank hoeft te stellen. Als de coronasteun afloopt, gaat de maandelijkse €20 miljard van het andere programma waarschijnlijk omhoog. De crisismaatregel is dan ten einde, maar voor de markt verandert er in de praktijk niks. „Een beetje vestzak-broekzak dus.” \n\nEn dat kan heel lang duren. Want de doelstelling van de ECB is om de inflatie naar de 2% te krijgen. Daalder: „Pas als dat in zicht is, zal het beleid echt gaan wijzigen. Tot die tijd is het gerommel in de marge.” Volgens de ECB-ramingen komt de inflatie in 2023 slechts op 1,5% uit. Blijft de geldkraan al die tijd open? Ja dus, denkt Daalder. „Nederland en Duitsland zijn daar steeds ongelukkiger mee.”\n\nHet ruime monetaire beleid kent namelijk de nodige bijwerkingen. „Dit werkt enorm marktverstorend”, zegt Elwin de Groot. „Het is een belangrijke reden waarom de rentes zo ontzettend laag zijn.” Dat is fijn voor overheden die veel extra hebben geleend om de klap van de coronacrisis op te vangen. Maar spaarders en gepensioneerden voelen de lage rente in hun portemonnee. \n\nBovendien zijn markten ontzettend gevoelig geworden voor iedere hint van de ECB dat het beleid gaat wijzigen. De Groot: „Daarom moet het allemaal met heel kleine stapjes. Een misstap kan tot paniek leiden. Maar hoe langer dit beleid duurt, hoe groter het risico op beleidsfouten.”\n\nGroei trekt aan\n\nDe ECB publiceerde donderdag ook nieuwe ramingen over de economische groei en inflatie van de eurozone. Daaruit bleek dat de centrale bank positiever is geworden in vergelijking met de vorige ramingen van juni. De verwachte groei voor dit jaar werd met 0,4% opgehoogd, de krimp van vorig jaar ging van 6,8 naar 6,5%. Lagarde was positief over het herstel, maar waarschuwde dat we er nog niet zijn. „Nog altijd zijn er 2 miljoen minder mensen aan het werk dan in 2019.”\n\nOok de inflatieverwachting werd naar boven bijgesteld, dit jaar stijgen de prijzen in de eurozone met 2,2% in plaats van de eerder verwachte 1,9%. Maar het grootste deel daarvan is van voorbijgaande aard, zei Lagarde. Prijzen van dit jaar worden vergeleken met die van een jaar geleden, toen de economie veel slechter draaide vanwege de pandemie. Loopt dat effect er eenmaal uit, dan daalt ook de inflatie weer. \n\nMaar de hogere inflatie kan ook zorgen voor grotere verschillen tussen de eurolanden. In het ene land kunnen de lonen gaan stijgen, terwijl in andere landen daar geen ruimte voor is. De Groot: „En dat terwijl de ECB die fragmentatie juist wil tegengaan.”\n\nLage rente gevoeld door spaarders","intensity":0,"negativity":0,"cluster_id":2,"similar_texts":"text533"},{"id":"25","publisher":"Trouw","date":"2021-09-10","url":"https://krant.trouw.nl/titles/trouw/8321/publications/1351/articles/1443112/17/3","title":"ECB: Inflatie schiet dit jaar voorbij de 2 procent","text":"De Europese Centrale Bank (ECB) blijft erbij dat de hogere inflatie dit jaar van tijdelijke aard is. Het komt dus even boven het gewenste niveau van 2 procent, maar tegen 2023 zal de inflatie 1,5 procent bedragen, zei ECB-preses Christine Lagarde in een toelichting op het rentebesluit van de bank. De rente blijft ongewijzigd op een niveau van 0 tot 0,25 procent. Banken blijven 0,5 procent rente betalen op het geld dat ze bij de ECB stallen. Wel wordt het opkoopprogramma voor obligaties iets teruggeschroefd. Momenteel wordt maandelijks ruwweg voor 80 miljard euro aan obligaties opgekocht. Dit bedrag wordt in de loop van het jaar verminderd. Het programma loopt in ieder geval tot en met maart volgend jaar, maar mogelijk langer, aldus Lagarde.","intensity":0,"negativity":0,"cluster_id":25,"similar_texts":"text507"},{"id":"26","publisher":"De Volkskrant","date":"2021-09-10","url":"https://krant.volkskrant.nl/titles/volkskrant/7929/publications/1356/articles/1443119/46/1","title":"Een viool als een kanon","text":"Bijna iedere violist droomt ervan om ooit op een Stradivarius te mogen spelen. Een kleine groep geluksvogels krijgt daadwerkelijk die kans. En dan is er één iemand op de wereld die er - goed, voor een paar weken - twáálf tot haar beschikking heeft.  \n  \nJanine Jansen, een van de grote internationale vioolsolisten van deze tijd, brengt vrijdag een album waarop twaalf instrumenten te horen zijn van de beroemdste vioolbouwer aller tijden, Antonio Stradivari (1644-1737). 12 Stradivari, haar eerste reguliere studioalbum in zes jaar tijd voor Decca en haar eerste conceptalbum, kwam tot stand in samenwerking met de Londense vioolhandelaar John & Arthur Beare, die de violen bijeenbracht en ook maar meteen een documentaire liet maken. Het resultaat, Falling for Stradivari, is zondag vanaf 19.15 uur te zien op NPO 2 Extra.  \n  \nWe spreken elkaar via Zoom, zij vanuit Sion in Zwitserland. Daar geeft ze les aan het conservatorium, iets waar ze kort voor corona mee is begonnen. Begin vorig jaar verkocht ze haar huis in Utrecht, ze zoekt nog naar een permanent adres in Zwitserland. 'Ik heb nu zeven studenten', zegt ze. 'Het lesgeven is me heel goed bevallen, het heeft me echt door de coronatijd heen gesleept. Naast dit project, natuurlijk.'\n\nSinds je doorbraak speel je op violen van Stradivari. Op hoe veel heb je er inmiddels gespeeld?\n\n'Ik heb vijftien jaar de Barrere in bruikleen gehad (de violen van Stradivari zijn vaak vernoemd naar voormalige bespelers en eigenaren, red.). Dat was mijn stem, ik was er zo ontzettend blij mee, ik was nooit op zoek naar iets anders. Tot ik op een gegeven moment in Londen speelde en bij die viooldealer Beare binnenstapte. Dan kom je in een snoepwinkel, met de mooiste instrumenten ter wereld. Dan ontdek je dat er zo veel verschil is. Ik raakte geïntrigeerd door al die mogelijkheden, de persoonlijkheden van die instrumenten.  \n  \n'Daarna heb ik twee jaar op de Deurbrouck gespeeld, toen kwam de Rivaz en sinds twee jaar speel ik op de Shumsky uit 1715 (de Stradivarius die onder anderen toebehoorde aan de violisten als Pierre Rode en Oscar Shumsky, red.). Dus dit de vierde die ik in bruikleen heb. Maar in totaal? Misschien heb ik er wel dertig of veertig geprobeerd. Er zijn er ook iets van vijfhonderd.'\n\nWaarom ruilde je de ene voor de andere in?\n\n'Ingeruild klinkt heel lullig, maar dat is natuurlijk wel zo. Het is net als met mensen die je ontmoet: met sommige ben je meteen op een heel vertrouwd niveau, het voelt bekend, in andere gevallen duurt het wat langer. En soms leer je elkaar nooit helemaal kennen, dan past het niet helemaal. Maar deze houd ik, hoor! Ik ben nog steeds helemaal verliefd. Het leuke van dit project is dat ik ook na het spelen op die andere elf nog steeds denk: deze hoort bij mij.'\n\nJe dacht niet: ik wil er nog eentje bij, voor de heb?\n\n'Ha! Misschien kon dat vroeger nog, dat een bekende violist een Stradivarius en nog een Guarneri (Stradivarius' belangrijkste concurrent, red.) in de kast had liggen. Die instrumenten zijn helaas niet meer te betalen voor musici. Maar bij sommige had ik inderdaad wel het idee: die zou ik nóg beter willen leren kennen, kijken wat er mogelijk is.  \n  \n'Een deel van de violen die we hebben opgenomen wordt bespeeld, andere liggen weer in kluizen bij verzamelaars. Daar heb ik gemengde gevoelens bij. Aan de ene kant denk ik: die violen zijn gebouwd om mee te communiceren, die moeten worden bespeeld. Aan de andere kant: de Alard-viool, uit 1715, die dan nog zó gaaf is, met de originele lak en in superstaat - ik kan me voorstellen dat je niet wilt dat daar in het vuur van het spel een hoekje vanaf gaat. Dus ik was best vereerd dat we die mochten gebruiken.  \n  \n'Bij violen waar weinig op wordt gespeeld is het altijd spannend: spreken de snaren aan of is het piep-piep? Maar het is dus echt een kanon, een superrijk geluid met een enorm veel draagkracht. Tijdens het opnemen ging de klank helemaal open. We moesten bij elke take de microfoons verplaatsen omdat het geluid steeds voller werd. Dan denk ik: wat kan er nog meer groeien uit deze viool?'\n\nIs het moeilijk, zo veel violen achter elkaar te bespelen?\n\n'Op sommige wilde ik te veel doen, dan krijg je het gevoel dat je tegen een plafond aan zit. Dat ligt aan mij, ik moet dan minder kracht zetten, niet de viool mijn wil proberen op te leggen. Met de keuze van de stukken heb ik het me ook niet makkelijk gemaakt, trouwens. Toen ik Schumann wilde spelen nadat we Tsjaikovski hadden opgenomen, klonk het van: aaaaaaaaaaaah!'\n\nAls je nu naar je album luistert, op welke viool vind je jezelf dan het best klinken?\n\n'Op de Shumsky, ik hoor heel duidelijk dat ik die goed ken. Sommige waren veel makkelijker te bespelen, zoals die uit 1733 die van Fritz Kreisler is geweest: alles wat je aanraakt krijgt zo veel ziel en warmte.'\n\nJe bespeelt ook de Stradivarius van de vorig jaar overleden Ida Haendel. Daarop vond ik je het meest herkenbaar klinken als Janine Jansen, heel naturel.\n\n'Wat grappig is, is dat die e-snaar (de hoogst klinkende snaar, red.) zo lijkt op die van de Barrere. Echt waanzinnig, zo sprankelend, zilverachtig... Ik voelde me meteen thuis.'  \n  \nAntonio Stradivari werkte in Cremona in Noord-Italië. Bij leven was hij al een vermogend en beroemd bouwer, zijn instrumenten (hij maakte ook altviolen, cello's en gitaren) werden toen al verzameld. Door de eeuwen heen vind je zijn violen daar waar het geld is: de afgelopen decennia verhuisden er meer 'Strads' naar Azië.  \n  \nStradivariussen van de buitencategorie leveren tussen de 5 en 20 miljoen dollar op, zeker als ze van een beroemde violist zijn geweest. Naar schatting heeft hij meer dan 950 violen gebouwd, waarvan meer dan de helft nog over is. Over het precieze aantal lopen de meningen onder specialisten uiteen, mede omdat het soms de vraag is wat je nog een Stradivarius moet noemen, als veel onderdelen niet van Stradivari zijn. En misschien duikt er nog eens ergens eentje op bij een zolderopruiming.\n\nJe zegt dat het voor violisten zelden nog mogelijk is om een Stradivarius te kopen. Deze documentaire en het album zijn eigenlijk ook weer reclame voor het merk Stradivarius, voor musici raken ze wellicht nog verder uit zicht.\n\n'Goed punt, ik heb daar in mijn naïviteit niet zo over nagedacht. Ik dacht: wauw, ik heb de kans om die instrumenten te leren kennen en een opname te maken.'\n\nVlak voor de opname kreeg je corona.\n\n'Het was al zo'n gedoe om in deze pandemie al die violen op één plek te krijgen, ik moest heel verschillende muziek spelen, kijken wat aansloot bij welke viool, en toen werd ik ook nog ziek. Het was onwerkelijk: ik heb twee weken in mijn Londense hotelkamer opgesloten gezeten, ik mocht de drempel niet eens over. Toen ik me iets beter begon te voelen, werden er elke dag twee violen naar me toegebracht.  \n  \n'Omdat toch alles afgelast was, konden de violen iets langer blijven en had Tony (Antonio Pappano, die piano speelt op haar opname, red.) ook zijn agenda leeg. We hebben vier dagen opgenomen, ik had minder energie om te spelen. Dit project heeft me een hoop grijze haren bezorgd.'\n\nIs er nou zo iets als dé Stradivariusklank?\n\n'Hmm, nee. Ik zou niet zeggen dat ze allemaal zo flexibel, soepel en rijk van klank zijn, want ik heb ook op mindere gespeeld. Wat ze gemeen hebben, in ieder geval de topinstrumenten die ik heb kunnen gebruiken, is dat je merkt dat ze een ziel hebben, iets magisch in de resonantie. Dat fascineert me het meest: ze zijn allemaal gebouwd door hetzelfde genie, maar hebben zó'n eigen stem.'\n\n12 Stradivari door Janine Jansen (viool) en Antonio Pappano (piano) verschijnt vrijdag op het label Decca. Vanaf 14/9 tourt Jansen door Nederland met Amsterdam Sinfonietta, ze speelt dan De vier jaargetijden van Vivaldi.\n\nNOG EEN DOCU\n\nVanaf 16 september draait in de Nederlandse filmhuizen een tweede documentaire waarin Jansen een rol speelt. In The Quest for Tonewood volgen we de vioolbouwer Gaspar Borchardt, die zich heeft voorgenomen om een viool te maken voor Jansen. Hij is op zoek naar het beste klankhout en reist af naar Bosnië, waar hij de landmijnen uit de oorlog moet zien te ontwijken om die ene, magische oude esdoorn te vinden.","intensity":0,"negativity":1,"cluster_id":3,"similar_texts":"text120"},{"id":"27","publisher":"Trouw","date":"2021-09-10","url":"https://krant.trouw.nl/titles/trouw/8321/publications/1351/articles/1443112/19/4","title":"Ellen van Dijk pakt zilver, titel voor Reusser","text":"Wielrenster Ellen van Dijk is op de EK in Trente tweede geworden op de tijdrit. De Europese titel ging naar de Zwitserse Marlen Reusser (27.12,95), die ruim 19 seconden sneller was dan de Nederlandse. Het brons was voor de Duitse Lisa Brennauer, die ruim een minuut moest toegeven op de winnares. De 29-jarige Reusser is de opvolgster van Anna van der Breggen, die er niet bij was in de tijdrit in Trente over 22,4 kilometer. Ook Annemiek van Vleuten ontbrak bij het tijdrijden in Italië. Riejanne Markus werd vijfde, op 1.43,18 van Reusser. Vorig jaar moest Van Dijk (34) ook al genoegen nemen met het zilver. Van 2016 tot en 2019 veroverde ze vier keer op rij de Europese titel tijdrijden.","intensity":0,"negativity":0,"cluster_id":39,"similar_texts":"text544"},{"id":"28","publisher":"De Telegraaf","date":"2021-09-10","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/cbc651d07c28a6a4e0b0e76c415c9ab0/web/OPS/cciobjects.json&hash=e4aa538c2a0481b96cee#/pages/10","title":"Evangelist Jan Zijlstra overleden","text":"Evangelist Jan Zijlstra overleden\n\nJan Zijlstra predikte 64 jaar lang het evangelie. \n\nWARMOND De evangelist Jan Zijlstra is donderdag op 82-jarige leeftijd overleden. Dat heeft zijn stichting Wings of Healing bekendgemaakt. Zijlstra was een aantal dagen geleden met corona opgenomen in het ziekenhuis.\n\nJan Zijlstra en zijn vrouw Herma predikten 64 jaar lang het evangelie. Zijn diensten, waarin hij ook aan gebedsgenezing deed, werden door vele duizenden mensen bezocht. Zijlstra begon eind jaren vijftig als naaste medewerker van de bekende evangelist Johan Maasbach en schreef ook boeken.","intensity":0,"negativity":0,"cluster_id":29,"similar_texts":"text388"},{"id":"29","publisher":"Algemeen Dagblad","date":"2021-09-11","url":"https://krant.ad.nl/titles/algemeendagblad/7908/publications/26089/articles/1443791/7/4","title":"Gevierde gebedsgenezer overleden aan corona","text":"### Jan Zijlstra trok tienduizenden naar Levensstroomgemeente Leiderdorp\n\n'Een van Nederlands grootste geloofshelden is nu thuis.'' Honderden gelovigen, onder wie collega-evangelist David de Vos, reageren op sociale media bedroefd en ontroerd op het overlijden van 'broeder' Jan Zijlstra. 'Wat een zegen is deze man geweest voor ontelbaar veel mensen', reageert Margo Bouwman. 'Dankbaar voor zijn leven.'  \n  \nZijlstra overleed donderdag aan corona, enkele dagen eerder was hij opgenomen in het ziekenhuis. 'Vandaag, 9 september 2021, is tot ons groot verdriet evangelist Jan Zijlstra op 82-jarige leeftijd in zijn Heer en Heiland ontslapen', maakte zijn stichting Wings of Healing bekend. 'Hij heeft samen met zijn vrouw Herma 64 jaar lang het evangelie gepredikt en was een zielenwinner pur sang.' Of Zijlstra was gevaccineerd, is onduidelijk.  \n  \nDe van huis uit hervormde Zijlstra (Hillegom, 1938) bekeerde zich in de jaren 50 tot de pinksterbeweging en groeide afgelopen kwarteeuw uit tot misschien wel Nederlands bekendste evangelist. Van heinde en verre, tot aan België, kwamen gelovigen naar zijn diensten in de Levensstroomkerk langs de A4 in Leiderdorp. Die had hij in 1992 opgericht na lange tijd naaste medewerker van evangelist David Maasbach te zijn geweest.  \n  \nZijn accent op genezing bleek zo succesvol dat de kerk al snel uit zijn voegen barstte. Zijlstra zamelde daarop 9 miljoen euro in voor een nieuw gebouw. In november 2006 opende het complex, dat plaats bood aan bijna 1500 mensen. In de toren lichtte een kruis op dat 's avonds van kilometers afstand zichtbaar was.  \n  \nLandelijke bekendheid volgde na de wonderbaarlijke genezing van Janneke Vlot uit Bleskensgraaf. De toen 37-jarige Vlot leed al jaren aan uiterst pijnlijke posttraumatische dystrofie, maar na één bezoek aan Zijlstra stapte ze uit haar rolstoel. Haar relaas haalde de nationale pers. Artsen van het Erasmus Medisch Centrum stelden dat er geen medische verklaring voor was.  \n  \nVlot laat weten dat ze met grote dankbaarheid terugkijkt op haar genezing. Ze is geraakt door het bericht van Zijlstra's overlijden. ,,Overigens wil ik benadrukken dat ik niet door Zijlstra, maar door Jezus, via Jan Zijlstra, ben genezen. Tv-programma's, kranten, tijdschriften, iedereen belde destijds. Ik heb veel lelijke reacties gehad. Sommige mensen beschuldigden me ervan mijn ziekte voor te wenden.''  \n  \nNaar eigen zeggen kwam ze pas na jaren bidden voor haar herstel bij de Levensstroomkerk terecht. ,,Daar bad Zijlstra voor me, ik voelde meteen alle pijn uit mijn lichaam wegvloeien. Ik heb mijn rolstoel nooit meer nodig gehad.'' De beelden van Vlots genezing zijn nog steeds te bekijken op YouTube.  \n  \nEskea Jonkman zegt eveneens genezen te zijn bij Zijlstra. ,,Op de dag af vijftien jaar geleden.'' Jonkman leed sinds haar jeugd aan een auto-immuunziekte waardoor ze overal ontstekingen kreeg. Ze zat de helft van de tijd in een rolstoel. ,,Mijn gewrichten rotten weg.'' Bekenden met een ernstig zieke baby vroegen haar mee te gaan naar Leiderdorp. Tijdens de dienst pikte Zijlstra haar uit het publiek. ,,Ik voelde meteen dat ik genezen was. Jan is een bijzondere man die door God gebruikt is om grote wonderen te doen.''  \n  \nAndere gelovigen waren minder gelukkig. Actualiteitenprogramma Netwerk maakte in 2007 een item over Zijlstra en spoorde verschillende mensen op die niet genazen door zijn tussenkomst. Zoals de 28-jarige Elianne van Turennout uit Groningen, die zo'n tien jaar geleden naar Zijlstra ging. ,,Ik heb PDD-NOS, waar ik destijds erg onder leed. Zijlstra bad voor mij, maar ik werd niet beter. Ook mijn vader, die aan een oor doof is, genas niet.'' Van Turennout verwijt de evangelist mensen met een schuldgevoel op te zadelen. ,,Als je niet geneest, impliceert hij dat je geloof niet groot genoeg is. Ik vind dat enorm kwalijk.''  \n  \nZelf claimde Zijlstra destijds tegen Netwerk-journalist Tijs van den Brink dat hij geen garanties bood. ,,Ik zeg precies waar het op aankomt: niet iedereen geneest. Ik zal ook nooit iemand zeggen niet naar een dokter te gaan.''  \n  \nHoewel Zijlstra Gods liefde predikte, kenmerkten diverse grote ruzies zijn leven. In 2010 vertrok zijn beschermeling Arno van der Knaap en nam een deel van de kerkgangers mee. Vervolgens werd Zijlstra door zijn zelfbenoemde opvolgers Rolph en Hyona Hendriks uit de Levensstroom gezet. Hij stapte tevergeefs naar de rechter. Het was hetzelfde kunstje dat Zijlstra begin jaren 90 David Maasbach flikte. 'Een aanval van binnenuit' schreef die later in zijn autobiografie Verlies nooit je geloof.","intensity":0,"negativity":0,"cluster_id":29,"similar_texts":"text680"},{"id":"30","publisher":"Trouw","date":"2021-09-10","url":"https://krant.trouw.nl/titles/trouw/8321/publications/1351/articles/1443112/1/1","title":"Gewonde fietser blijft buiten beeld","text":"Veel meer fietsers dan raken gewond in het verkeer dan de officiële cijfers tonen. Nu nog gebruiken gemeenten en provincies gegevens van de politie, maar die komt alleen kijken bij ernstige ongevallen. De provincies Friesland en Utrecht zijn daarom overgestapt op een nieuwe telmethode. Zij nemen ook gegevens van de spoedeisende hulp (SEH) van ziekenhuizen en ambulancediensten mee.  \n  \nOp basis van die nieuwe telling komt Friesland uit op achtmaal meer slachtoffers dan de politie meldt. VeiligheidNL, het kenniscentrum voor letselpreventie, telde alle ambulancecijfers en bezoeken aan de SEH van de vier Friese ziekenhuizen. De uitkomst is schokkend, zegt verkeersregisseur Sipke van der Meulen van de provincie: \"Als wegbeheerders baseren gemeenten en de provincie hun beleid op politiecijfers. Met correcte data over oorzaken en locaties van fietsongevallen kunnen we in actie komen.\"  \n  \nVoor heel Nederland vallen de cijfers met deze completere telling hoger uit, al is er tot nu toe landelijk alleen een steekproef bij spoedafdelingen gedaan. Het ministerie van infrastructuur en waterstaat hanteert voor 2019 (cijfers van 2020 zijn er nog niet) 14.000 ernstig gewonde fietsers, door het combineren van politiecijfers plus ziekenhuisopnames. Maar VeiligheidNL komt tot 80.000 gewonde fietsers, van wie zo'n 50.000 ernstig. Het verschil is dat VeiligheidNL ook (ernstig) gewonden meetelt die na behandeling op SEH - aan bijvoorbeeld een botbreuk - naar huis mogen.  \n  \nToenmalige minister Schultz van Haegen (VVD) had na klachten over onduidelijke cijfers in 2016 aan de Tweede Kamer toegezegd een sluitende registratie van het stijgend aantal verkeersongevallen te organiseren. Om meer inzicht in fietsongevallen te krijgen, gaat het ministerie volgend jaar registratie door ambulancediensten landelijk invoeren. Maar dat zal zonder SEH-cijfers nog steeds geen volledig beeld geven.  \n  \n40 procent van de fietsgewonden betreft 'enkelvoudige ongevallen': fietsers die vallen of een obstakel raken zonder op een ander te botsen. Vaak gebeurt dit binnen de bebouwde kom, op fietspaden die te smal zijn voor de groeiende hoeveelheid gebruikers. Politie of ambulance komen er lang niet altijd aan te pas, maar de gevolgen kunnen toch ernstig zijn.  \n  \nNergens ter wereld wordt zoveel gefietst als in Nederland; een kwart van alle verplaatsingen gaat per fiets of e-bike. Door vergrijzing en toegenomen vitaliteit trekken meer ouderen er vaker en langer op uit. Ook in steden is het fietsgebruik gestegen, tot soms ruim de helft van alle verplaatsingen. De cijfers van VeiligheidNL maken duidelijk dat de doelstellingen van de regering om in 2020 het aantal verkeersdoden tot 500 terug te brengen en het aantal ernstig gewonden naar 10.600 niet zullen zijn gehaald.  \n  \nde Verdieping 6|7  \n  \nRed de fietser","intensity":0,"negativity":0,"cluster_id":10,"similar_texts":"text448"},{"id":"31","publisher":"Trouw","date":"2021-09-10","url":"https://krant.trouw.nl/titles/trouw/8321/publications/1351/articles/1443112/5/2","title":"Groningse studenten in actie tegen wooncrisis","text":"Studenten hebben gisteren urenlang het Academiegebouw van de Rijksuniversiteit Groningen (RUG) bezet. Ze beëindigden hun actie rond 10 uur 's avonds na overleg. \"We zijn eruit\", zegt een woordvoerder van actiegroep Shelter Our Students (S.O.S.). Er vond urenlang overleg plaats met universiteitsbestuurder Hans Biemans en de wethouder Wonen Roeland van der Schaaf (PvdA). Zij zeiden begrip te hebben voor de studenten.  \n  \nDe actievoerders eisen meer woonruimte voor studenten. Zij vinden dat er eindelijk een campus gebouwd moet worden op het Zerniketerrein. Ook moet aan buitenlandse studenten al vóór hun komst naar Groningen eerlijker verteld worden dat er te weinig woonruimte voor hen is. Verder zou het aannamebeleid van de universiteit afgestemd moeten worden op de beschikbare studentenhuisvesting in de stad.  \n  \nDe studenten zeiden de hele dag dat ze het gebouw pas zouden verlaten als alle eisen werden ingewilligd. Maar de RUG maakte het hen erg lastig door alle deuren van het gebouw af te sluiten. Mensen mochten wel naar buiten, maar niemand mocht naar binnen. De studenten mochten ook geen eten laten bezorgen, zegt de woordvoerder. Alle colleges, promoties en buluitreikingen in het gebouw werden geschrapt.  \n  \n\"Volstrekt belachelijk\", vond de actiegroep de blokkade. \"Je zou gewoon eten naar binnen moeten kunnen laten. Alle grote collegezalen kunnen gebruikt worden en we maken ruimte voor buluitreikingen. We zitten die mensen niet in de weg. We staan tegenover de RUG, niet tegenover hen.\"  \n  \nEerder op de dag waren ongeveer 150 mensen in Groningen de straat opgegaan in een 'mars der daklozen'. Dit jaar hebben honderden studenten nog geen woonruimte kunnen vinden. Enkele studenten slapen in de noodopvang van de gemeente en via opvang die S.O.S. voor ze geregeld heeft. Ook stelt de actiegroep dat sommigen bij vrienden of op campings verblijven.  \n  \nDe Landelijke Studentenvakbond (LSVb) steunde de 'noodkreet' van de actievoerders in het Groningse Academiegebouw. \"In Groningen hebben internationale studenten de afgelopen tijd in bushokjes moeten slapen\", stelt voorzitter Ama Boahene. Volgens de bond spelen de problemen niet alleen in Groningen, maar ook in andere studentensteden, zoals Enschede, Utrecht, Maastricht en Amsterdam.  \n  \nDe Universiteitsraad, waar Groningse studenten en docenten met het bestuur overleggen over de koers van de universiteit, stond niet achter de actie. De vier studentenpartijen in de raad zeggen dat ze de zorgen van de actievoerders delen, maar dat de bezetting zorgt voor frustratie bij studenten, die 1,5 jaar lang nauwelijks fysiek onderwijs hebben gekregen.","intensity":0,"negativity":1,"cluster_id":16,"similar_texts":"text218"},{"id":"32","publisher":"Algemeen Dagblad","date":"2021-09-10","url":"https://krant.ad.nl/titles/algemeendagblad/7908/publications/26070/articles/1443113/11/2","title":"Groot verlies partij Marokko","text":"De grootste partij van Marokko, de Partij van Rechtvaardigheid en Ontwikkeling (PJD), heeft een enorme verkiezingsnederlaag geleden. Uit de voorlopige uitslag blijkt dat de partij, die bij de vorige verkiezingen in 2016 125 zegels kreeg, slechts 12 zetels overhoudt. Het enorme verlies komt vooral twee liberale partijen ten goede. De Nationale Vereniging van Onafhankelijken, een partij die nu ook onderdeel uitmaakt van de regering, lijkt de grootste te worden. De opkomst woensdag was zo'n 50 procent.","intensity":0,"negativity":1,"cluster_id":18,"similar_texts":"text231"},{"id":"33","publisher":"De Telegraaf","date":"2021-09-10","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/cbc651d07c28a6a4e0b0e76c415c9ab0/web/OPS/cciobjects.json&hash=aa4b997a7d84908422cc#/pages/34","title":"Hiddink stopt als trainer","text":"Hiddink stopt als trainer\n\nGuus Hiddink heeft een punt gezet achter zijn trainersloopbaan. De laatste functie van een van de meest succesrijke Nederlandse trainers aller tijden was het bondscoachschap van Curaçao. Uiteindelijk heeft Hiddink maar twee WK-kwalificatie-interlands op de bank gezeten bij Curaçao. Het restant van de WK-kwalificatie en het toernooi om de Gold Cup moest de 74-jarige trainer laten schieten, omdat hij geveld werd door corona. \n\nNa een langdurige herstelperiode heeft Hiddink de beslissing genomen om te stoppen bij Curaçao, dat onder interim-bondscoach Patrick Kluivert werd uitgeschakeld in de WK-kwalificatie. Daarnaast heeft hij besloten het trainersvak sowieso niet meer op te pakken. „Het is klaar. Ze beginnen nu aan een nieuwe strategie. Dat betekent dat ik ga stoppen”, vertelde de oud-bondscoach van Oranje in het tv-programma HLF8. \n\nDaarmee komt voor Hiddink een einde aan een trainerscarrière van 40 jaar, die begon in 1981, toen Hiddink stopte als speler van De Graafschap en als assistent- en jeugdtrainer bij De Superboeren aan de slag ging. Zijn grootste successen als clubtrainer beleefde de Achterhoeker bij PSV, waarmee hij als beginnende hoofdtrainer in 1988 direct de Europa Cup I won en verspreid over twee periodes zesmaal landskampioen werd. Daarnaast won hij met Real Madrid de Wereldbeker en met Chelsea de FA Cup. Hiddink was gedurende twee periodes bondscoach van Oranje. Op het WK’98 leidde hij het Nederlands elftal naar de halve finale. Daarnaast coachte hij Zuid-Korea, Australië, Rusland en Turkije. Met Zuid-Korea wist hij op het WK 2002 verrassend de halve finale te bereiken.","intensity":0,"negativity":0,"cluster_id":14,"similar_texts":"text214"},{"id":"34","publisher":"Algemeen Dagblad","date":"2021-09-10","url":"https://krant.ad.nl/titles/algemeendagblad/7908/publications/26070/articles/1443113/37/1","title":"Hiddink zegt adieu","text":"### Coach kondigt tussen neus en lippen door zijn pensioen aan\n\nHet was voor één van de allerbeste trainers die Nederland ooit heeft voortgebracht een ietwat vreemde aankondiging van zijn afscheid. Aan tafel bij de talkshow HLF8 van Johnny de Mol vertelde Guus Hiddink dat zijn loopbaan er op zit, een beetje op een cryptische manier. Een beetje tussen neus en lippen door nadat hij eerst aangaf woensdagavond met de voetbalbond van Curaçao te hebben afgesproken dat hij niet meer zou terugkeren als trainer en technisch directeur van het eiland.  \n  \nEn vervolgens kwam het hoge woord eruit dat er definitief een punt achter zijn loopbaan is gezet. ,,Ik ga dus totaal stoppen. Ook niet ergens meer in een ver land? Nee. Geen Advocaatje? Nee'', zei Hiddink resoluut. Met dat laatste doelde De Mol uiteraard op de al vaker van zijn pensioen teruggekeerde generatiegenoot Dick Advocaat, die sinds de zomer weer aan de slag is gegaan als bondscoach van Irak.  \n  \nDe 74-jarige trainer uit Varsseveld is volledig hersteld van Covid. Vanwege het coronavirus moest hij de laatste duels in de kwalificatiereeks voor het WK 2022 in Qatar al overlaten aan Patrick Kluivert. Curaçao miste door besmettingen ook al deelname aan de Gold Cup. In november 2020 gaf Hiddink nog een interview aan AD Sportwereld. Toen gaf hij aan nog niet klaar te zijn als trainer. ,,Ik ben nog geen Pompeï waar de as overheen is'', zei hij. ,,Met voetbal stop je nooit.''  \n  \nToch is Curaçao zijn laatste kunstje geweest in een indrukwekkende carrière. Een loopbaan die bij Hiddink thuis in Amsterdam, recht tegenover het Amstel Hotel, is samengevat met schitterende foto's aan de muur. De man die van Seoel tot Londen, van Eindhoven tot Melbourne en van Madrid tot Moskou indruk maakte.  \n  \nZijn jaren bij onder meer PSV, Real Madrid, Valencia, Betis Sevilla, Fenerbahçe, Zuid-Korea, Oranje, Australië, Turkije, Rusland, FC Anzhi en Chelsea, alles is door partner Elisabeth aan de muur gehangen. Van Hiddink had het niet gehoeven. ,,Maar Elisabeth vond het onzin alles in dozen te laten zitten.''\n\nKil en koud\n\nDaar hing zijn tweede periode als bondscoach van Oranje, na het WK 2014 in Brazilië, niet bij. Het was een van de weinige teleurstellingen voor Hiddink, net als het missen van het WK 2010 in Zuid-Afrika. ,,Het is niet allemaal hosanna geweest'', zei Hiddink. ,,Ik heb het die tweede periode in Zeist nooit meer naar mijn zin gehad. Het was gewoon een kille, deurendichte en koude bedoening in Zeist. Ik voelde me totaal niet op mijn plek, dat had ik nog nergens zo meegemaakt.''  \n  \nIn Zuid-Korea zal er de komende dagen ongetwijfeld veel aandacht zijn voor het stoppen van Hiddink als trainer. Daar is Hiddink tot op de dag van vandaag een held, omdat hij de nationale ploeg in 2002 naar de halve finale van het WK loodste.  \n  \nEr hangt zelfs een eredoctoraat van de inmiddels overleden Zuid Koreaanse president Kim Dae-Jung in Amsterdam. In Rusland zijn verschillende kinderen die 'Guus' heten. Door de prestaties van de nationale ploeg op het EK 2008 onder zijn leiding. ,,Rusland, het voelt als gisteren'', zei de trainer, die in maart 1987 begon bij PSV, drie jaar terug in deze krant.  \n  \nToen gaf hij ook aan wat hij graag had willen doen, maar wat er nooit van is gekomen. ,,Dan denk ik aan 2010. Ik had al getekend als bondscoach van Turkije, maar toen stond de bond van Ivoorkust opeens op mijn stoep in Amsterdam. Didier Drogba vond dat ik het WK 2010 moest doen. Die hadden een prachtige ploeg. Maar Turkije vond het geen goed idee en dat respecteerde ik.''  \n  \nVerder valt er na zo'n lange carrière weinig meer te wensen. Hiddink was een fenomenale ambassadeur voor het Nederlandse voetbal. Niet alleen door de Europa Cup I winst in 1988 met PSV of zijn prestaties als bondscoach. Zelf noemt hij liever geen hoogtepunt. ,,Maar de FA Cup met Chelsea, dat vond ik wel heel bijzonder. Omdat je als jong ventje altijd in mei die finale zag en wist dat het iets magisch was. Hem dan zelf omhoog tillen met Chelsea was heel mooi. Al kan ik nooit antwoord geven op de vraag wat het mooiste was. Als ik een moment noem, doe ik andere momenten tekort.''","intensity":0,"negativity":0,"cluster_id":14,"similar_texts":"text380"},{"id":"35","publisher":"NRC Handelsblad","date":"2021-09-10","url":"https://www.nrc.nl/nieuws/2021/09/09/hoe-wreedheid-in-de-vs-normaal-werd-a4057789#20210910-79798-210","title":"Hoe wreedheid in de VS normaal werd","text":"11 september Hoe kijken we nu naar 9/11? Vergeleken met recente boeken over  de oorlog tegen terreur en Trumps presidentschap blinkt Reign of Terror uit in diepte en complexiteit. ,Moesten we nu al een man van de eeuw kiezen dan zou Osama bin Laden een goede kandidaat zijn. Niemand had meer invloed op ons dagelijks leven, op de manier waarop we met elkaar omgaan of op de Verenigde Staten, zowel in binnen als buitenland, dan de man die twintig jaar geleden 9/11 wist te organiseren.\n\nVolgens president Bush was het ‘een aanval op onze manier van leven’. Een treurige misvatting, het was veel eenvoudiger: 9/11 was een oorlogsdaad. Het was een aanval op Amerika’s gedrag in de wereld. ‘Ze haten ons’, een andere Bush-wijsheid, was meer terzake. Hij had geen idee waarom. Collectieve blindheid en begrijpelijke verontwaardiging verhinderden een koele analyse. Bin Laden nodigde uit tot een overdreven reactie en Amerika stapte met twee benen in die val.\n\nIn Reign of Terror: How the 9/11 Era Destabilized America and Produced Trump leidt de Amerikaanse journalist Spencer Ackerman ons met superieure kennis en ingehouden woede door de daaropvolgende oorlog tegen terrorisme. De Republikeinen, de regering-Bush voorop, krijgen ervan langs, maar in het toedelen van verantwoordelijkheid voor wat hij de ‘Security State’ noemt, spaart Ackerman de Democraten niet. Slechts één senator stemde tegen de burgerrechten uithollende Patriot Act. Bush kreeg een blanco volmacht, de aanval op Afghanistan werd vrijwel unaniem gesteund. De meeste Democraten stemden voor de oorlog in Irak, gerechtvaardigd met leugens over Saddam Husseins betrokkenheid bij 9/11.\n\nSchaamteloos\n\nAckerman laat zien hoe de oorlog tegen terrorisme Amerika zelf ook fundamenteel beïnvloedde. President Bush wilde geen oorlog tegen de islam, maar ‘als je niet met ons bent, ben je tegen ons’ en termen als ‘evil’ en ‘kruistocht’ garandeerden dat het dat wél werd. De terminologie was schaamteloos gericht op zijn evangelische achterban. Het uit de grond gestampte giga-departement van Home Security verbond immigratie met terrorisme.\n\nEen donkere onderstroom van nationalistische woede manifesteerde zich, in eerste instantie gericht tegen moslims, later tegen alles wat buitenlands of anders was. Donald Trump onderkende hoe hij die stroom kon aanwenden. Hij maakte van de oorlog tegen terreur een ‘instrument dat hij naar willekeur kon gebruiken’, schrijft Ackerman.\n\nTrump en 9/11\n\nIn de vele boeken over de oorlog tegen terreur springt dat van Ackerman eruit doordat hij niet alleen een volledig verhaal vertelt maar bovenal de verbanden helder maakt. Dat 9/11 Amerika uit zijn evenwicht bracht, zoals de ondertitel stelt, is ontegenzeggelijk het geval. Dat 9/11 ook Trump produceerde, zoals Ackerman zegt, is wat kort door de bocht. Ongelijkheid, de crisis van 2008, en een waaier aan andere ontwikkelingen speelden daarbij zeker een rol. Maar vergeleken met recente boeken over Trumps presidentschap, zoals Landslide en Only I Can Fix It, blinkt Reign of Terror uit in diepte en complexiteit. President Trump kan niet in isolement bekeken worden.\n\nAckerman maakte deel uit van het team van journalisten van The Guardian dat in 2014 een Pulitzer-prijs won met zijn reportages over Edward Snowden en diens lekken over de praktijken van het National Security Agency. De kracht van zijn boek bestaat er niet alleen uit dat hij details weet toe te voegen aan de deels overbekende feiten van de afgelopen twintig jaar, maar vooral dat hij deze verbindt aan een Amerikaanse overheid die extreem reageert en de voornamelijk volgzame politiek.\n\nDie hopeloos verdeelde politiek was eensgezind in het optuigen van de Security State. Dat is een van de redenen dat er, tot ongenoegen van Ackerman (en menig Democraat), nooit verantwoording is afgelegd over misdragingen van de CIA en hun Orwelliaanse ‘enhanced interrogation’ (dit marteling noemen zou het illegaal maken).\n\nSterker, betrokkenen kwamen op belangrijke posten terecht. Een voorbeeld uit tamelijk vele: Gina Haspel leidde in 2002 een ‘black side’ in Thailand en hielp later met het vernietigen van video’s van de marteling van twee gevangenen. In februari 2017 werd ze onderdirecteur van de CIA, in maart 2018 directeur.\n\nDe Security State had (en heeft) een grote mate van autonomie, betoogt Ackerman met kracht van argumenten. Politici laten zich overweldigen: president Obama omarmde de oorlog in Afghanistan en liet zich overhalen om extra troepen te sturen. Volgens Ackerman miste Obama de kans om na de dood van Osama bin Laden in 2011 het 9/11-tijdperk te beëindigen. Evenmin slaagde hij erin om de gevangenis in Guantanamo Bay te sluiten en die schandvlek op Amerika’s blazoen te verwijderen.\n\nDit maakt Reign of Terror tot een deprimerend boek. Wat Ackerman laat zien is hoe 9/11 en de daarop volgende oorlog tegen terreur leidden tot ‘het manipuleren van de werkelijkheid en de normalisering van wreedheid’. Zoals hij schrijft: ‘Trump haalde sommige aspecten van de oorlog naar het thuisland, maar in de grond van de zaak was de oorlog altijd in eigen huis’. Dezelfde middelen die werden gebruikt om het buitenland te destabiliseren, konden niet anders dan Amerika zelf destabiliseren. Een oorlog waarin de vijand nooit echt gedefinieerd is, kan overal voor gebruikt worden.\n\nNormen en waarden\n\nAckerman benadrukt in zijn boek nog twee punten. Namelijk dat de erosie van Amerika’s normen en waarden in het buitenland ook die normen en waarden in het binnenland hebben aangetast. En ten tweede dat het militair industrieel complex, waarvoor president Eisenhower al in 1960 waarschuwde, nu een militair industrieel politiek complex is. Ackerman noemt het niet zo, maar vanwege de historische continuïteit was het goed geweest als hij zijn Security State – een uitgebreide variant van dat complex – ook in Eisenhowers termen had geplaatst. Een van de redenen voor president Biden om de Amerikaanse oorlog in Afghanistan te beëindigen was de kracht van dat complex te breken. Hij brak nadrukkelijk met een deel van de (oud)-militaire leiders, zoals generaal Petraeus, die oneindig wilden doorgaan.\n\nIn het slothoofdstuk vergelijkt Ackerman 2001 met 2020. In corona vond Trump een vijand die ongevoelig was voor zijn manipulaties. Het is niet het sterkste deel van Reign of Terror. Veel trefzekerder is de lange lijn die Ackerman legt tussen de white supremacy-terroristen die in 1995 het federale gebouw in Oklahoma opbliezen en de rechtse terroristen die de gouverneur van Michigan wilden ontvoeren en op 6 januari het Capitool bestormden. Toen en nu werd die terreur gebagatelliseerd.\n\nUiteindelijk is Ackerman op zijn best in het rapporteren van de excessen van de oorlog tegen terrorisme, die, ooit nieuws van de dag, nu dreigen te verdwijnen uit het collectieve geheugen. ‘De belangrijkste van de oneindige kosten van terrorisme’, schrijft Ackerman, ‘wordt het minst onderkend: wat het vechten ertegen onze democratie heeft gekost’. Hij waarschuwt dat ook de aanpak van binnenlands (potentieel) terrorisme gemakkelijk uit de hand kan lopen.\n\nNu zijn het de Democraten die vragen om meer bevoegdheden voor inlichtingendiensten en nieuwe wettelijke mogelijkheden om mogelijke terroristen aan te pakken. Als Reign of Terror een slotboodschap bevat – en een waarschuwing – dan is het dat de oorlog tegen terrorisme zeker niet voorbij is.\n\n20 jaar na 11 september\n\nNRC blikt 20 jaar na dato terug op de aanslagen van 11 september 2001 in de VS. Die aanslagen werken nog altijd door. Ze resulteerden in oorlogen, vrijheidsbeperking, islamofobie en complottheorieën, die mede door de snelle groei van sociale media een groot publiek beïnvloeden.\n\nLees hier alle stukken uit de serie ’20 jaar na 11 september’\n\nLees hier onze special over 11 september\n\nSpencer Ackerman: Reign of Terror. How the 9/11 Era Destabilized America and Produced Trump. Viking, 448 blz. € 30,99\n\n●●●●●\n\nEen versie van\n\ndit artikel\n\nverscheen ook in\n\nNRC Handelsblad\n\nvan 10 september 2021\n\nEen versie van\n\ndit artikel\n\nverscheen ook in\n\nNRC in de ochtend\n\nvan 10 september 2021","intensity":0,"negativity":1,"cluster_id":42,"similar_texts":"text82"},{"id":"36","publisher":"De Telegraaf","date":"2021-09-10","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/cbc651d07c28a6a4e0b0e76c415c9ab0/web/OPS/cciobjects.json&hash=07368ec04b2156118c4f#/pages/34","title":"Hollandse weelde","text":"Hollandse weelde\n\nFemke Bol maakt haar favorietenrol waar en wint de 400 meter horden bij de finale van de Diamond League in Zürich.\n\nFOTO REUTERS\n\n❮❯\n\nJackpot Bol; Hassan en Visser tweede in Diamond League-finale\n\nAMSTERDAM Met een winnares en twee tweede plaatsen was Nederland nadrukkelijk in beeld bij de finale van de Diamond League in het Zwitserse Zürich. Femke Bol ging als eerste over de streep bij de 400 meter horden en legt dus beslag op de jackpot van 25.000 euro. Nadine Visser tekende knap voor een nieuw Nederlands record op de 100 meter horden en de moegestreden Sifan Hassan kwam net iets tekort voor de eindzege op de 1500 meter.\n\nDe 21-jarige Bol won deze finale op de manier waarop ze ook in de voorgaande vijf wedstrijden van deze lucratieve competitie zegevierde; met overmacht (dit keer in 52,79). Daarbij moet wel worden aangetekend dat olympisch kampioene Sydney McLaughlin bij geen van deze wedstrijden van de partij was. Bol is na Hassan en Dafne Schippers de derde Nederlandse ooit die wint bij het slotakkoord van deze belangrijke competitie. \n\nOmdat Sifan Hassan toch wat vermoeid is aan het einde van de loodzware seizoen, koos ze bij finale van de Diamond League voor de 1500 meter en niet voor een langere afstand. Het nadeel was wel dat ze te maken kreeg met olympische kampioene Faith Kipyegon, de Keniaanse die haar in Tokio met afstand klopte. Dit keer werd het – in een niet zo snelle race – bijzonder spannend tussen de twee favorieten. Hassan leek bij de eindsprint haar rivale te gaan verslaan, maar Kipyegon vocht voor wat ze waard was en had op de streep nog net een metertje over: 3.58,33 en 3.58,55.\n\n„Ze is echt één van de beste atletes van dit moment”, zei Hassan na haar finish over Kipyegon. „Vandaag was het mijn laatste race van dit seizoen en ik wilde echt alles geven. Dat heb ik gedaan en ik ben tevreden met het resultaat. Na Tokio heb ik een kleine pauze genomen. Het was fysiek en mentaal erg moeilijk om terug te komen.”\n\nHassan verliest niet graag en dat was ook in Zürich het geval, want kort na de finish schudde ze zichtbaar het hoofd. Toch mag deze altijd ambitieuze atlete uiteraard bijzonder tevreden zijn met haar seizoen, waarin ze haar meeste wedstrijden won en drie olympische medailles veroverde, waaronder twee gouden. \n\nHassan piekte op het juiste moment, maar hordenloopster Visser kwam door een hamstringblessure in het voorjaar net iets te laat in topvorm. Tijdens de Olympische Spelen werd ze knap vijfde in 12,73, maar daarmee was ze niet tevreden. Visser had in Tokio haar beste race ooit willen lopen, maar dat lukte toen niet.\n\nNu, een maand na het sportfestijn in Japan, loopt Visser wel haar beste tijden ooit. Eind augustus verbeterde ze haar eigen persoonlijk record van 12,62 naar 12,58 en donderdagavond in Zürich deed ze daar nog een schepje bovenop. Visser werd weliswaar geklopt door de razendsnelle Nigeriaanse Tobi Amusan, maar scherpte haar eigen nationaal record aan tot 12,51. Dat is een tijd waarmee ze op de Olympische Spelen een zilveren medaille had gepakt.\n\n„Ik ben ontzettend blij dat het er nu nog uitkomt”, reageerde haar coach Bart Bennema. „Natuurlijk is het een heel klein beetje zuur dat ze nu nog beter in vorm is dan tijdens de Spelen, maar dat is dus wel te verklaren. We misten door die blessure net twee of drie races om haar op dit niveau te krijgen. Ze was toen vastberaden om beter te lopen dan ooit en daarom was ze in Tokio erg teleurgesteld. Maar dit is toch heel erg mooi zo aan het einde van dit seizoen.”\n\nVisser loopt nog twee wedstrijden (in Berlijn en Bellinzona) en dan volgt een welverdiende vakantie.\n\n’Dit is toch heel erg mooi aan het einde van het seizoen’","intensity":0,"negativity":0,"cluster_id":13,"similar_texts":"text99"},{"id":"37","publisher":"De Telegraaf","date":"2021-09-10","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/cbc651d07c28a6a4e0b0e76c415c9ab0/web/OPS/cciobjects.json&hash=42608ea134801dddb3a7#/pages/6-7","title":"Holocaust ontkennen wordt wettelijk verboden","text":"Holocaust ontkennen wordt wettelijk verboden\n\nIn concentratiekamp Auschwitz kwamen circa 1,1 miljoen mensen om het leven. De meesten werden vergast. \n\nFoto ANP/HH\n\nVan onze \n\nparlementaire redactie\n\nDen Haag Het kabinet gaat ontkenning van de Holocaust na lang aandringen wettelijk verbieden. Dat blijkt uit een brief van demissionair minister Grapperhaus (Justitie en Veiligheid) aan de Tweede Kamer.\n\nIn de wet wordt vastgelegd dat het ’publiekelijk vergoelijken, ontkennen of verregaand bagatelliseren van genocide, oorlogsmisdaden en Holocaust’ strafbaar is. \n\nDat gebeurt na druk van de Europese Commissie en een oproep van de nieuwe Nationaal Coördinator Antisemitismebestrijding Eddo Verdoner.\n\n„In reactie hierop is de Commissie bericht dat Nederland in het standpunt van de Commissie aanleiding ziet om een wetsvoorstel voor te bereiden”, schrijft Grapperhaus. „Hoewel rechtspraak van de Hoge Raad bevestigt dat beledigende vormen van Holocaustontkenning nu al strafbaar zijn, wordt met die verwijzing uitdrukkelijk in de wet vastgelegd dat die specifieke gedragingen kunnen worden gekwalificeerd als groepsbelediging.” \n\nAfspraken\n\nVerdoner tikte Grapperhaus een paar maanden geleden op de vingers omdat er nog geen werk was gemaakt van het verzoek vanuit Brussel om Holocaustontkenning expliciet strafbaar te stellen. \n\nNederland zou afspraken uit 2008 niet zijn nagekomen, meende de Europese Commissie. Toen werd in de Raad van de Europese Unie besloten dat de lidstaten het publiekelijk ’ontkennen of verregaand bagatelliseren’ van genocide via nationale wetgeving moeten verbieden. De Commissie was verbolgen dat Den Haag onvoldoende actie heeft genomen. Begin juni plofte er daarom een ’vooraankondiging ingebrekestelling’ op de Haagse deurmat.\n\n„Heel pijnlijk”, vond Verdoner die waarschuwde dat Nederland op een landenlijstje dreigt te belanden ’waarop we niet willen staan’ en aan geloofwaardigheid zou inboeten op het internationale toneel. Er dreigde zelfs een boete. \n\nIn Nederland valt Holocaustontkenning tot op heden onder de ’groepsbelediging’ en ’haatzaaien’. Ook is er jurisprudentie, na een Nederlandse veroordeling van de Vlaamse Holocaust-ontkenner Siegfried Verbeke in 1997 die via pamfletten twijfel zaaide over het bestaan van de gaskamers.\n\nHet debat over strafbaarstelling loopt al langer. In 2009 meende toenmalig VVD-fractievoorzitter Mark Rutte dat Holocaustontkenning onder de vrijheid van meningsuiting valt. „Natuurlijk vind ik iedereen die de Holocaust ontkent idioot en gevaarlijk. Maar de vraag is of je zo’n persoon altijd voor de rechter moet brengen”, zei Rutte toen.","intensity":0,"negativity":2,"cluster_id":38,"similar_texts":"text515"},{"id":"38","publisher":"Trouw","date":"2021-09-10","url":"https://krant.trouw.nl/titles/trouw/8321/publications/1351/articles/1443112/8/6","title":"Hoogwater Limburg 'extreem en ongeëvenaard'","text":"### Geul\n\nDe overstromingen in Limburg van afgelopen zomer waren in diverse opzichten 'extreem en ongeëvenaard', zegt een consortium van kennisinstellingen onder leiding van TU Delft en onderzoeksinstituut Deltares. Nooit eerder ging zo'n enorme hoeveelheid water door de Maas en zijn zijrivieren. Ook de gemeten hoeveelheden neerslag waren ongekend, zeker voor de zomer. De onderzoekers schatten dat een gebeurtenis als deze slechts eens per honderd tot duizend jaar voorkomt. \"De piekafvoer op de Maas en een aantal zijrivieren is de hoogste afvoer ooit gemeten\", melden ze.","intensity":1,"negativity":0,"cluster_id":15,"similar_texts":"text216"},{"id":"39","publisher":"NRC Handelsblad","date":"2021-09-10","url":"https://www.nrc.nl/nieuws/2021/09/09/inflatie-alsnog-past-de-ecb-het-beleid-maar-een-heel-klein-beetje-aan-a4057819#20210910-79798-301","title":"Inflatie? Alsnog past de ECB het beleid maar een (heel klein) beetje aan   ","text":"Europese Centrale Bank Duurdere verf, hogere prijzen voor vakantiehuisjes: de berichten over inflatie stapelen zich op. Maar die is van tijdelijke aard, zei ECB-president Christine Lagarde donderdag. De maandelijkse opkoop van schuld gaat dus maar iets omlaag.  ,En daar is ze dan echt: de inflatie. De berichten over prijsstijgingen beginnen zich op te stapelen. Twee voorbeelden van deze week: de Amerikaanse verfmaker PPG, die in Nederland merken als Histor en Sigma verkoopt, verhoogt zijn prijzen dit kwartaal met 5 procent vanwege toeleveringsproblemen en hogere grondstoffenprijzen. En de prijzen voor een verblijf in Nederlandse bungalowparken, zo rapporteerde het Centraal Bureau voor de Statistiek, lagen in augustus op het hoogste niveau ooit gemeten. Datzelfde CBS meldde voor Nederland een inflatie van 2,4 procent in augustus, het hoogste cijfer sinds eind 2019. De inflatie in de eurozone lag in augustus hoger: 3 procent, het hoogste niveau sinds 2012.Wordt het niet langzamerhand tijd voor een monetair beleid dat de inflatie afremt, in plaats van bevordert? De Europese Centrale Bank voert nog steeds een crisisbeleid dat stamt uit de piekfase van de coronacrisis. Het is gebaseerd op extreem lage rentes. De eigen rentetarieven van de ECB staan deels negatief. En de marktrentes drukt de ECB door massaal staats-en bedrijfsschulden op te kopen. Dat is allemaal bedoeld om de leenkosten voor burgers en bedrijven zo laag mogelijk te houden, teneinde het economisch herstel en de – tot voor kort – zeer lage inflatie aan te jagen. Het ECB-beleid werkt onder meer door in de zeer lage hypotheekrente. Maar ondanks het stijgende prijspeil, en ondanks het vlotte economische herstel, zette de bestuursraad van de ECB donderdag tijdens een vergadering in Frankfurt slechts een ministapje richting een normaler monetair beleid. Christine Lagarde, de ECB-president, kondigde in een persconferentie een „gematigd lager” tempo aan van de ‘pandemienoodopkopen’ van staats-en bedrijfsschulden. Dit crisisprogramma loopt vooralsnog tot eind maart 2022. Beleggers en consumentenOp dit moment doet de ECB nog maandelijks voor zo’n 80 miljard aan noodopkopen, naast 20 miljard aan reguliere opkopen per maand. Wat het nieuwe noodopkooptempo wordt, zegt de ECB niet, maar marktanalisten gaan uit van 60 à 70 miljard euro per maand. Het was geen stap die beleggers erg in beroering bracht. De koers van de euro in dollars, die sterk kan reageren op ECB-besluiten, liet weinig beweging zien en bleef steken rond de 1,182.\n\nLees ook: De inflatie in de VS stemt de Fed tot nadenken\n\nEn de consumenten dan? Zíj ervaren de inflatie, zo gaf Lagarde toe. „Het is waar dat mensen prijzen zien stijgen – en dat kunnen ze ook voelen.” Maar de ECB, zei ze, wilde „onder de huid” van de inflatie kruipen om te kijken of die wel van aanhoudende aard is. De ECB streeft namelijk naar inflatie van 2 procent gemeten over „de middellange termijn”, waarmee een aantal jaar wordt bedoeld. Net als andere grote centrale banken streeft de ECB naar een inflatie van 2 procent om een buffer te hebben tegen deflatie, een negatieve prijsspiraal die de economie zou kunnen ruïneren. Hoewel de inflatiedruk toeneemt, is het doel nog lang niet bereikt, zei Lagarde. De inflatieprognose van de ECB voor heel 2021 is 2,1 procent, maar in 2022 daalt de verwachte inflatie naar 1,7 procent en in 2023 naar 1,5 procent. Inflatieramingen van de ECB liggen historisch gezien vaker te hoog dan te laag. Veel van de huidige inflatie, zei Lagarde, is van „tijdelijke” aard. De gestegen energieprijzen zijn wispelturig, in Duitsland werkt het einde van een tijdelijke btw-verlaging door in de inflatiecijfers, en de toeleveringsproblemen van bedrijven zullen waarschijnlijk worden opgelost, denkt de ECB. Van loonstijgingen – een belangrijke factor die tijdelijke inflatie langdurig kan maken – is amper sprake in de eurozone, zei Lagarde. Verwijzing naar Thatcher Daarom moet het besluit van donderdag vooral níet gezien worden als eerste stap in de gerichte afbouw van de schuldopkoop naar nul (tapering, in monetair jargon), zo benadrukte Lagarde. De mediabewuste Française had een quote ingestudeerd: „the lady isn’t tapering”, een variant op Margaret Thatchers „the lady is not for turning” (1981). Het grote besluit over wat er gaat gebeuren ná maart 2022, de voorlopige einddatum van de noodopkopen, neemt het ECB-bestuur pas in december, zei Lagarde. Géén ‘tapering’ dus. Maar wel, voor het eerst sinds het begin van de coronacrisis, een klein beetje mínder monetaire steun. Heel voorzichtig volgt de ECB hiermee de Amerikaanse Federal Reserve, die wel openlijk praat over tapering. Het ECB-besluit kreeg de unanieme steun van het 25-koppige bestuur. De Nederlander Klaas Knot en andere ‘haviken’ – die het noodprogramma in maart willen beëindigen – konden zich erin vinden. Lastiger zal het zijn voor Lagarde om de unanimiteit te bewaren in de vergaderingen van oktober en december. waarin het ‘t-woord’ vast zal klinken, als tenminste de inflatie blijft oplopen.\n\nEen versie van\n\ndit artikel\n\nverscheen ook in\n\nNRC Handelsblad\n\nvan 10 september 2021\n\nEen versie van\n\ndit artikel\n\nverscheen ook in\n\nNRC in de ochtend\n\nvan 10 september 2021","intensity":1,"negativity":1,"cluster_id":2,"similar_texts":"text12"},{"id":"40","publisher":"De Telegraaf","date":"2021-09-11","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/e57d88771d61a90d49f4cba8a08fe8da/web/OPS/cciobjects.json&hash=c05a8a240c23a52834dd#/pages/28","title":"Joe Biden en Xi Jinping bellen met elkaar","text":"Joe Biden en Xi Jinping bellen met elkaar\n\nEerste gesprek in 7 maanden\n\nWASHINGTON Voor het eerst in zeven maanden hebben de Amerikaanse president Joe Biden en zijn Chinese ambtsgenoot Xi Jinping een gesprek met elkaar gehad. De wereldleiders hadden een telefonisch onderhoud van anderhalf uur.\n\nHet belletje was bedoeld om de spanningen tussen de VS en China iets te verlagen. De relatie tussen beide landen is al jaren slecht. Om een escalatie te voorkomen is afgesproken het onderlinge contact op te voeren. \n\nOf de relatie daarmee verbetert „zal de praktijk moeten uitwijzen”, zo liet Washington weten. Xi zei volgens de Chinese staatsmedia dat zijn land en de VS „strategische moed, inzicht en politieke durf” moeten tonen om de onderlinge relatie op het juiste spoor te krijgen.","intensity":0,"negativity":0,"cluster_id":30,"similar_texts":"text391"},{"id":"41","publisher":"NRC Handelsblad","date":"2021-09-10","url":"https://www.nrc.nl/nieuws/2021/09/09/kabinet-gaat-holocaust-ontkenning-wettelijk-verbieden-a4057776#20210910-79798-108","title":"Kabinet gaat Holocaust-ontkenning wettelijk verbieden","text":"Antisemitisme De Hoge Raad heeft eerder geoordeeld dat beledigende vormen van bijvoorbeeld Holocaustontkenning nu al strafbaar zijn. Maar dat is onvoldoende, vindt de Europese Commissie.,Het kabinet gaat het ontkennen van de Holocaust expliciet verbieden. In de wet wordt uitdrukkelijk vastgelegd dat het publiekelijk vergoelijken, ontkennen of verregaand bagatelliseren van genocide, oorlogsmisdaden en Holocaust strafbaar is. Dat heeft demissionair minister Grapperhaus (Justitie en Veiligheid, CDA) dinsdag in een brief aan de Tweede Kamer laten weten.\n\nIn juni dit jaar had de Europese Commissie daar om gevraagd. Brussel kondigde formeel aan Nederland in gebreke te willen stellen. Nederland is verplicht genocide strafbaar te stellen volgens het Europese Kaderbesluit uit 2008. Behalve Nederland werden ook Griekenland en Litouwen in gebreke gesteld. Eerder gebeurde dat al met België, Bulgarije, Estland, Polen, Roemenië, Finland en Zweden.\n\nHolocaust-ontkenning is in Nederland formeel nog niet wettelijk verboden, maar uit diverse rechtszaken blijkt dat in de praktijk wel zo is. Nederland gaat de strafbaarstelling nadrukkelijk in de wet vastleggen, aldus Grapperhaus in de brief, „hoewel rechtspraak van de Hoge Raad bevestigt dat beledigende vormen van bijvoorbeeld Holocaustontkenning nu al strafbaar zijn”.\n\nSimpelere handhaving\n\nEddo Verdoner, Nationaal Coördinator Antisemitismebestrijding, een door het Rijk ingestelde functie, riep eerder op tot een wettelijk verbod. „Ik ben blij dat er nu een expliciet verbod komt, want dat versimpelt de handhaving”, reageert hij. „Ontkenning kwetst de nabestaanden en is een voorbode voor nieuwe incidenten. We moeten hier gelijk de grens stellen.”\n\nLees hier een eerder interview met Eddo Verdoner: ‘Het gedogen moet stoppen: tot hier en niet verder!’\n\nEen versie van\n\ndit artikel\n\nverscheen ook in\n\nNRC Handelsblad\n\nvan 10 september 2021\n\nEen versie van\n\ndit artikel\n\nverscheen ook in\n\nNRC in de ochtend\n\nvan 10 september 2021","intensity":0,"negativity":1,"cluster_id":38,"similar_texts":"text677"},{"id":"42","publisher":"Trouw","date":"2021-09-10","url":"https://krant.trouw.nl/titles/trouw/8321/publications/1351/articles/1443112/8/5","title":"Kabinet laat ondergang schip Van Imhoff onderzoeken","text":"### Doofpot\n\nHet Nederlands Instituut voor Militaire Historie gaat in opdracht van het kabinet onderzoek doen naar de ondergang van het schip Van Imhoff bij Sumatra in januari 1942. Daarbij kwamen 411 geïnterneerden om. De zaak wordt gezien als een doofpotaffaire. Na de Duitse inval in Nederland werden Duitse en Oostenrijkse burgers in Nederlands-Indië geïnterneerd. Het koopvaardijschip Van Imhoff was op weg naar Brits-Indië toen het door de Japanners tot zinken werd gebracht. De Nederlandse bemanning verliet het schip, maar liet de 477 geïnterneerden aan hun lot over.","intensity":0,"negativity":1,"cluster_id":17,"similar_texts":"text5"},{"id":"43","publisher":"Trouw","date":"2021-09-10","url":"https://krant.trouw.nl/titles/trouw/8321/publications/1351/articles/1443112/30/1","title":"Ken uw hotspots, red de fietser","text":"### Verkeersslachtoffers\n\nHij kijkt over zijn schouder om linksaf te slaan. Precies dan raakt een brommerkoerier hem van achteren. Fietser Mill Hail (29) gaat onderuit. De locatie is een druk fiets- en voetpad in Amsterdam-West, waar scooters al twee jaar een rijverbod hebben. Het tijdstip: 30 juli, 18.50 uur.  \n  \nHail vertelt hoe het verderging: \"Ik trek mijn laars uit, mijn voet zwelt. Iemand belt 112 maar er komt geen ambulance omdat ik mijn tenen nog kan bewegen. De koerier weigert mee te werken, maar de agent van 112 acht langskomen onnodig: 'Zet me maar op speaker', zegt hij.\" Hail neemt een taxi naar de spoedeisende hulp. Daar blijkt de voet op meerdere plaatsen gebroken. Er volgt gips, en binnenkort een operatie.  \n  \nHij is ernstig gewond, maar belandt niet in de statistieken van verkeersslachtoffers. Want Amsterdam gebruikt, net als alle gemeentes, de politiecijfers als basis voor beleid. Fietsslachtoffers als Hail blijven ongeteld als de politie niet ter plekke komt. In 2009 besloot de toenmalige minister van justitie Ernst Hirsch Ballin dat de politie te veel taken had, en alleen nog maar ongevallen hoefde te registreren voor opsporingsdoeleinden en bij zwaar lichamelijk letsel. Bij de lichtere gevallen zouden verzekeringsmaatschappijen de schade onderling afhandelen.  \n  \nEen belangrijk gevolg van die taakverandering is een dip in de registratie van fietsongevallen. Die maken namelijk een fors deel uit van de ongelukken waar geen ambulance aan te pas komt. Tegelijkertijd is het aantal afgelegde fietskilometers gestegen, sinds 2005 met 12 procent. Meer mensen pakken vaker en verder de fiets: in steden, op het platteland en in recreatiegebieden.  \n  \nHet Nederlandse fietssucces is ongeëvenaard. De keerzijde is het fors gestegen aantal fietsongevallen. Dat blijkt uit cijfers van VeiligheidNL, Kenniscentrum Letselpreventie. Dat houdt jaarlijks een steekproef onder spoedeisende hulpafdelingen (SEH) over ongevallen, en verrekent dat voor heel Nederland. Bij deze telling is het aantal gewonde fietsers fors hoger dan de officiële cijfers: in 2019 raakten 80.000 fietsers gewond, van wie zo'n 50.000 ernstig. Hierbij is ook iedereen meegeteld die na behandeling op de SEH, voor bijvoorbeeld een botbreuk, naar huis mag. Het ministerie kent deze gegevens maar blijft toch als officieel cijfer bij 14.000 ernstig gewonde fietsers, hetgeen gebaseerd is op de beperkte politiedata plus opnames in ziekenhuizen.  \n  \nInmiddels werken de provincies Friesland en Utrecht wél met de completere gegevens van VeiligheidNL dat daarvoor de cijfers van alle Friese en Utrechtse SEH-locaties gebruikt, in plaats van een steekproef. Limburg wordt de derde partij die volgend jaar instapt. De betere analyse van ongevalsgegevens tekent de huidige ontwikkeling naar proactief verkeersbeleid, die vanuit de provincies Friesland en Utrecht is ingezet. \"De cijfers van de SEH-afdelingen moeten straks digitaal per twee weken uitsluitsel geven over locaties waar het misgaat\", zegt directeur Martijntje Bakker van VeiligheidNL.\n\nFriese ziekenhuizen\n\nVoorloper op het gebied van fietsveiligheid is de provincie Friesland. Sipke van der Meulen, regisseur fietsveiligheid van de provincie, wilde weten: waar vallen fietsslachtoffers en wat kunnen we daaraan doen? \"Ik ging daarom op zoek naar slachtoffers. Wegbeheerders (gemeente, provincie, rijk) baseren hun beleid op politiecijfers. Toen het aantal fietsers in de statistieken door taakverandering bij de politie zo terugliep, dacht ik aan ziekenhuizen omdat daar de gewonden komen.\"  \n  \nZodoende begon Friesland in 2015 een pilot met het Medisch Centrum Leeuwarden om verkeersslachtoffers apart te registreren. Dat leverde zoveel informatie op dat de proef is uitgebreid naar de vier Friese ziekenhuizen plus de regionale ambulancedienst. Toen vorig jaar voor het eerst complete jaarcijfers van Friesland op het provinciehuis in Leeuwarden belandden, was het flink schrikken. Van der Meulen: \"Er raken achtmaal zoveel fietsers gewond als de politie meldt: in 2019 1502 tegen 187. Van verzwikte enkels en breuken tot hersenletsel. Tot mijn verbazing bleek ook het aandeel fietsers op het totaal aantal verkeersongevallen heel groot: bij ons de helft. De meeste fietsongelukken gebeuren binnen de bebouwde kom.\"  \n  \nEen goede ongevallenregistratie biedt de mogelijkheid om gevaarlijke locaties te bekijken en verbeteren. \"Ambulances noteren precies waar ze iemand oppikken. Spoedeisende hulp doet dat lang niet altijd\", aldus Van der Meulen. Vorig jaar zijn in Friesland dankzij de nieuwe registratie 'hotspots' aangepakt, locaties waarvan bekend is dat er vaker dan één keer in de twee weken een ongeval gebeurt. Zoals een rotonde in Sneek waar regenwater bleef staan, waardoor fietsers onderuitgingen.  \n  \nDe regisseur verkeersveiligheid wil een landweg tonen waar binnen twee weken drie keer wielrenners hard vielen. Hoge bomen langs de betreffende Nijlânsdyk in Stiens zorgen bij zon voor schaduw. En juist bij het begin van dat donkere stuk waren er gaten in het wegdek. Hardrijders sloegen verblind tegen het asfalt. De derde keer moest zelf de traumahelikopter eraan te pas komen. Eén telefoontje van Van der Meulen en de herstelploeg ging op weg. Deze simpele ingreep maakt veel verschil voor de gebruikers.  \n  \nDe verkeersambtenaar is tevreden dat hij voor Friesland 'de enorme onderrapportage boven water heeft gehaald'. \"Het rapport Verkeersongevallenregistratie Fryslân is het beste in zijn soort in Nederland.\" De Friese versie van coronajaar 2020 levert - tegen de landelijke trend in - zelfs meer fietsongevallen op dan dat van 2019. De verklaring kan zijn dat zorgpersoneel went aan de methode en beter registreert. \"Toch blijven SEH-mensen eenzijdige ongevallen van fietsers en voetgangers aanvinken als privéongeval - 'eigen schuld' - in plaats van verkeersongeluk. Zo kent zelfs Friesland nog ruime onderrapportage\", aldus Van der Meulen.\n\nMooi versus veilig\n\nWat doen beleidsmakers met de nieuwe informatie? \"Dat is de moeilijkste vraag van het hele project\", antwoordt hij. De veiligheidsregisseur concludeert dat preventie geen sexy onderwerp is voor verkeerswethouders. \"Niemand zegt: 'Nu ga ik tien kilometer scherpe stoepranden veilig maken'.\" Toch blijken in Friesland juist die stoepranden bij 22 procent van de gevallen de boosdoener bij alle enkelvoudige ongevallen.  \n  \nDe oplossing daarvoor heet 'vergevingsgezinde' stoeprand. Die is zo glooiend dat je zachtjes terugrolt op de weg. Waarom is dat niet standaard bij aanleg van een nieuw fietspad? Van der Meulen: \"Er is altijd strijd met stedenbouwkundigen over mooi versus veilig.\" Zo zijn er in het hele land prachtige natuurstenen stoepranden en tegels die bij regen spekglad worden voor tweewielers en voetgangers. \"Zelfs als wél is afgesproken een stoeprand glooiend te maken, moet je er bij de uitvoering bovenop zitten.\"  \n  \nDe provincie Utrecht heeft net als Friesland een jaarrapport verkeersongevallenregistratie van VeiligheidNL. De gemeente Utrecht zet al jaren in op verkeersveiligheid. Van de grote vier steden gaat zij op kop: van alle verplaatsingen gebeurt 48 procent per fiets. Een succes met een valkuil, want dat betekent ook meer verkeersongevallen. Wat zijn opties voor verkeerswethouder Lot van Hooijdonk (GroenLinks) om het aantal gewonde fietsers omlaag te krijgen? \"Om risicovolle snelheidsverschillen te verkleinen hebben wij scooters en brommers naar de rijbaan verplaatst. We proberen completere cijfers voor fietsers te krijgen door álle bronnen, zoals ook verzekeraars en media, te gebruiken. Het verbeteren van deze data is een nationale opgave. Met de provincie willen we uit slimme data gaan voorspellen waar het kan misgaan. Wat zijn bepalende factoren bij een ongeval?\"  \n  \nDat is onderzocht voor een lange straat in Utrecht die in de top 15 van onveilige locaties figureert. Uit het rapport van VeiligheidNL bleek dat op deze Amsterdamsestraatweg in 2019 maar liefst 54 ongevallen plaatsvonden. \"Veel had te maken met afslaande auto's die snelle fietsers over het hoofd zien. Gebeurt dat elders ook?\" Utrecht nam op de Amsterdamsestraatweg maatregelen, zoals het weghalen van obstakels naast het fietspad, opwerpen van drempels voor auto's, opheffen van parkeerplaatsen om het zicht uit zijstraten op fietsers te verbeteren en nachtelijke snelheidscontroles. Over twee jaar volgt een herinrichting van 50 naar 30 kilometer per uur.  \n  \nElk halfjaar schrijft de wethouder een voortgangsrapportage over verkeersveiligheid, en welke van de beoogde tweehonderd straten een 30 kilometerzone zijn geworden. Het aantal ongevallen met jonge scooter- en brommerrijders is extreem hoog. De burgemeester spreekt hierover met grote koeriersbedrijven omdat hun werknemers door tijdsdruk uitzonderlijk vaak bij een ongeluk betrokken zijn.\n\nKoppositie kwijt\n\nMoeten de 80.000 gewonde Nederlandse fietsers van 2019 niet hoger op de agenda? Is er genoeg geld vrijgemaakt om hen te beschermen? Wethouder Van Hooijdonk stelt dat iedereen in Utrecht verkeersveiligheid heel belangrijk vindt: \"Wij maken al jaren meer ruimte voor fietsers en voetgangers. Ons grootste probleem is of je het veiliger kunt maken met alleen infrastructurele ingrepen, omdat gedrag ook een rol speelt. Natuurlijk willen wij meer geld en meer mensen om de veiligheid te verbeteren, maar je moet altijd prioriteiten stellen.\"  \n  \nVeiligheidNL denkt voor veiliger fietsen aan zaken als snelheidsbeperking, betere herinrichting van kruispunten, en meer voorrang voor fietsers is een optie. \"En ouderen moeten bewuster worden van hun toegenomen kwetsbaarheid, maar andere weggebruikers ook\", zegt directeur Bakker.  \n  \nHet ministerie van infrastructuur verdeelde in december voor verkeersveiligheidsprojecten 200 miljoen van de totaal beschikbare 500 miljoen euro voor de komende tien jaar. Veel subsidieaanvragen betroffen het verbreden of aanleggen van vrijliggende fietspaden. \"Dat klinkt veel, maar is weinig\", is het Friese oordeel. \"Nederland is zijn koppositie voor veilig verkeer in Europa allang kwijt. Andere landen doen meer\", aldus Van der Meulen. Het ministerie antwoordt dat het fietsveiligheid een belangrijk thema vindt voor de komende jaren. Zo schrijft het een richtlijn hoe wegen van 50 naar 30 kilometer terug te brengen en laat het VeiligheidNL de oorzaak van fietsongevallen onderzoeken.  \n  \nToch waarschuwen verkeersrapporten al zeker tien jaar om vaart te maken met het beschermen van kwetsbare fietsers. Richtlijnen voor een 'toekomstbestendig' breed fietspad zijn er allang, maar zijn niet verplicht. Otto van Boggelen van CROW, het kennisplatform dat die richtlijnen opstelt, vreest dan ook 'dat het aantal fietsslachtoffers zal blijven stijgen'.  \n  \nGaat Nederland op weg naar 100.000 fietsslachtoffers in 2030? Of eerder? Nummer 46.324 van 2021, de omvergereden Mill Hail, moet acht weken op krukken en in het gips. \"In één klap is alles veranderd.\" Zijn chirurg voorspelt dat herstel een jaar gaat duren. Hail betreurt dat de politie niet kwam: \"Ik was misselijk van de pijn, ik kon niet goed nadenken. Als je zo kwetsbaar bent is het te veel om zelf op te lossen.\"\n\nRisicovol fietsgedrag\n\n1\\. Hard op een zebra afrijden  \n  \n2\\. Te krap inhalen of te dicht op voorganger fietsen  \n  \n3\\. Ineens stilstaan  \n  \n4\\. Geen hand uitsteken bij links afslaan  \n  \n5\\. Niet omkijken voor inhalen of links afslaan  \n  \n6\\. Te dicht op een fietser afrijden die voorrang heeft  \n  \n7\\. Geen licht voeren  \n  \n8\\. Smartphonegebruik  \n  \n9\\. Geen spaakbescherming voor kind\n\nVallen en revalideren\n\nDe kosten van fietsongevallen voor medische behandeling, revalidatie en werkverzuim bedroegen volgens VeiligheidNL in 2019 517 miljoen euro. Sportfysiotherapeut Michael de Levie (37) behandelt bij FysioHolland in Amsterdam-Oost patiënten met zware letsels die vanuit een ziekenhuis doorverwezen zijn, onder wie fietsers. \"Openslaande autodeuren, natte tramrails, bruggen, scooters, alcohol, te dicht op elkaar fietsen\", noemt de kniespecialist als oorzaken.  \n  \nVoor de fietser kan de impact van een ongeval enorm zijn. Revalidatie duurt makkelijk zes tot twaalf maanden, of langer. \"En niet alles herstelt 100 procent.\" Na gemiddeld zes weken mogen revalidanten weer fietsen. \"Dan waarschuw ik: het verkeer in Amsterdam is chaotisch, stop bij rood licht, drink niet, hou je aan de regels.\" Toch ziet De Levie regelmatig dat iemand er weer afkukelt. \"Laatst viel een herstellende fietser in de tramrails en scheurde weer zijn kruisband.\"  \n  \nEén van zijn patiënten is Leandra van Goudoever (24), zesdejaars medicijnenstudent, voorheen fanatiek wielrenster. \"Ineens stopte een man voor mij, dwars op het fietspad. Ik reed te hard om te stoppen.\" Diagnose: vijf gescheurde kniebanden en een tibiaplateaufractuur. Het bovenste stuk van haar scheenbeen is afgebroken en met platen en schroeven gerepareerd. \"Revalideren gaat een tot anderhalf jaar duren. Hardlopen, voetbal of hockey kan nooit meer. Ik zat maanden op de bank, volledig afhankelijk van mijn vriend.\"  \n  \nKijk voor meer foto's en video's op trouw.nl/fietsongevallen","intensity":0,"negativity":0,"cluster_id":10,"similar_texts":"text181"},{"id":"44","publisher":"Algemeen Dagblad","date":"2021-09-11","url":"https://krant.ad.nl/titles/algemeendagblad/7908/publications/26089/articles/1443791/63/1","title":"Klaassen onzeker voor duel met PEC Zwolle","text":"Het is nog maar zeer de vraag of Davy Klaassen van Ajax aan de aftrap verschijnt voor het duel met PEC Zwolle.  \n  \nKlaassen heeft liesklachten overgehouden aan de interlandbreak. De aanvallende middenvelder eiste dinsdag tegen Turkije (6-1) nog een hoofdrol op. Binnen een minuut zette hij Oranje fraai op voorsprong. Ook in de 2-0 en de 3-0 had hij een groot aandeel.  \n  \nTegen Vitesse liet trainer Erik ten Hag Steven Berghuis hem vervangen als schaduwspits. Mohamed Daramy heeft zijn eerste trainingen bij Ajax achter de rug. Mohammed Kudus is op de weg terug van een enkelblessure.  \n  \nVier dagen na het treffen met PEC begint voor Ajax de Champions League (Sporting uit).","intensity":0,"negativity":1,"cluster_id":22,"similar_texts":"text285"},{"id":"45","publisher":"De Volkskrant","date":"2021-09-10","url":"https://krant.volkskrant.nl/titles/volkskrant/7929/publications/1356/articles/1443119/6/1","title":"Kleine groep evacués opgehaald uit Kabul, velen zitten nog vast","text":"### Afghanistan\n\nDertien Nederlandse Afghanen zijn donderdag met een evacuatievlucht vertrokken uit Kabul. De kleine groep evacués ging met een toestel van Qatar Airways naar de Qatarese hoofdstad Doha. Daar zijn ze opgevangen door Nederlandse diplomaten die hen helpen om zelf via lijnvluchten verder te reizen naar Nederland, zo bevestigt Buitenlandse Zaken.  \n  \nIn totaal waren ongeveer tweehonderd Afghanen met een dubbele nationaliteit aan boord. 'Iedereen heeft een Europees paspoort, of een pas uit Canada of Amerika', vertelt een passagier aan de Volkskrant.  \n  \nHet was de eerste evacuatievlucht sinds de Amerikanen op 31 augustus na twintig jaar bezetting vertrokken uit Afghanistan. Sindsdien zitten honderden buitenlandse paspoorthouders die graag weg willen nog vast in Kabul. Onder hen is een flink aantal Nederlanders, al weet niemand precies hoeveel.  \n  \nVolgens Buitenlandse Zaken is 'een deel van de Nederlanders die mee konden en mee wilden, er niet in geslaagd om zich op tijd bij de anderen te voegen'. Ook zouden '25 andere Nederlanders in Afghanistan hebben aangegeven op dit moment geen gebruik te willen maken van deze optie. Zij zijn nog in het land en wachten op andere mogelijkheden om te vertrekken.' Het kabinet blijft zich naar eigen zeggen voor hen inzetten en contact met hen onderhouden.  \n  \nDeze informatie strookt niet met het verhaal van een Nederlandse man die met zijn gezin vastzit in Kabul en dolgraag weg wil. 'Ik heb geen uitnodiging gekregen voor de vlucht', zegt de man die niet met zijn naam in de krant wil.  \n  \nHij vermoedt dat hij niet is uitgenodigd omdat zijn vrouw en kinderen - die nog geen Nederlands paspoort hebben - niet mee mogen. De voorwaarde van Buitenlandse Zaken is dat alleen Nederlandse paspoorthouders mee mogen, omdat de Taliban alleen houders van internationale paspoorten zouden doorlaten. Het is onduidelijk of dit klopt.  \n  \nIn een verklaring stelt Buitenlandse Zaken dat de evacuatievlucht 'met het oog op de veiligheid, alleen toegankelijk was voor Nederlandse paspoorthouders'. Het was volgens het departement 'op dit moment helaas niet mogelijk om mensen met een Nederlandse verblijfsvergunning of Afghanen die op een Nederlandse lijst staan via deze weg te helpen Afghanistan te verlaten.' Nederland werkt naar eigen zeggen 'samen met internationale partners hard om ook deze mensen bij te staan en in veiligheid te brengen.'\n\nAfscheid\n\n'Ik ben de wanhoop nabij', zegt de Nederlandse man vanuit zijn schuilplaats in Kabul. 'Ik wil weg, maar ik wil mijn gezin niet achterlaten.' De man had zich een tijd terug weer in Afghanistan gevestigd en wilde daar zijn leven weer opbouwen. Maar nu het te gevaarlijk is geworden voor de leden van zijn stam, wil hij vertrekken weg met zijn vrouw en vijf kinderen.  \n  \nHet gezin stond twee weken geleden nog in zijn geheel op de Nederlandse evacuatielijst, maar miste de vlucht, omdat Nederlandse militairen de toegangspoort op het vliegveld sloten na een terreurdreiging.  \n  \nDe strenge voorwaarden om te mogen reizen, leidde donderdag tot hartverscheurende taferelen. Een Nederlandse vrouw, die ook niet met haar naam in de krant wil, stapte met haar 4-jarige Nederlandse kind op het vliegtuig, maar moest haar Afghaanse zusje (10) en broertje (12) achterlaten. Hun ouders zijn meegenomen door de Taliban, ze weten niet waar ze zijn. De twee minderjarige kinderen mochten niet mee op de vlucht omdat ze geen Nederlands paspoort hadden. Het viertal staat wel in zijn geheel op de Nederlandse evacuatielijst.  \n  \n'Ik zit nu in het vliegtuig', zegt de Nederlandse vrouw net voor vertrek met overslaande stem vanuit Kabul. 'Maar mijn broertje en zusje heb ik moeten achterlaten bij buren die ik nauwelijks ken.' Zorgen om haar 4-jarige zoontje, dat ernstig ziek is geworden, gaven de doorslag om toch te vertrekken. Zijn Afghaanse medicijnen slaan niet aan. Opgelucht om het vertrek is ze niet: 'Ik vind dit zo erg, maar dit is de enige manier om te zorgen dat mijn zoontje het redt.'\n\nVerzoek\n\nDaarnaast zijn er nog duizenden Afghanen die een verzoek hebben ingediend bij Buitenlandse Zaken om te worden geëvacueerd naar Nederland omdat zij voor Nederlandse militairen, hulpverleners of journalisten zodanig werk hebben verricht dat zij in levensgevaar verkeren. Velen wachten tevergeefs op antwoord van Buitenlandse Zaken. Het departement ontving naar eigen zeggen ruim 21.500 mails met vragen, maar heeft geen idee om hoeveel evacuatieverzoeken dat gaat. Sommige Afghanen hebben wel tien keer gemaild, anderen mailen niet alleen voor zichzelf, maar voor een hele groep mensen.  \n  \nAchter de schermen proberen diverse landen alsnog mensen te evacueren. Pogingen om vanuit het vliegveld van Mazar-i-Sharif dergelijke evacuatievluchten te organiseren mislukten de afgelopen dagen. De Amerikaanse minister van Buitenlandse Zaken Blinken bevestigde dat er contact met de Taliban was om de vluchten mogelijk te maken, maar dat er 'moeilijkheden' waren gerezen over de reisdocumenten van sommige passagiers.  \n  \nVolgens Buitenlandse Zaken is de evacuatie donderdag vanuit Kabul mogelijk geweest door samen te werken met de Qatarese autoriteiten. Daarvoor is het kabinet Qatar zeer dankbaar. Minister Kaag van Buitenlandse Zaken: 'Ik ben heel blij dat we deze Nederlanders in veiligheid hebben kunnen brengen. We zijn de Qatarese autoriteiten heel dankbaar dat zij deze exercitie mogelijk hebben gemaakt. Tegelijk zijn er nog veel mensen in Afghanistan die willen vertrekken. Nederland blijft zich inspannen om ook hen te helpen.'  \n  \nKaag zegt dat Qatar-operatie gepaard ging met 'tijdsdruk, veiligheidsrisico's, onzekerheden, passage langs Taliban-checkpoints en toestemming van betrokkenen om hun persoonsgegevens te delen met de Qatarese overheid'. Het is onduidelijk of er nog meer evacuatievluchten komen.\n\nDEMONSTREREN STEEDS LASTIGER\n\nDe Taliban proberen de demonstraties van vrouwen de kop in te drukken. Voor betogingen is voortaan toestemming vereist. Ook moeten de demonstratieborden en de slogans worden goedgekeurd. Her en der komen berichten over hardhandig ingrijpen van de Taliban bij betogingen. Ze schieten in de lucht of slaan demonstranten. Bij een betoging in Herat zouden drie doden zijn gevallen. Vrouwen in Kabul meldden dat ze werden geslagen, gezweept en uitgescholden door strijders die plotseling kwamen opdagen.","intensity":0,"negativity":1,"cluster_id":27,"similar_texts":"text364"},{"id":"46","publisher":"De Telegraaf","date":"2021-09-10","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/cbc651d07c28a6a4e0b0e76c415c9ab0/web/OPS/cciobjects.json&hash=9b5fbdd604ec41ac4ee4#/pages/48-49","title":"Laurenskerk van zo’n 4500 luciferstokjes","text":"Laurenskerk van zo’n 4500 luciferstokjes\n\nWim van Oevelen legt de laatste hand aan de Laurenskerk die hij heeft gemaakt van lucifershoutjes.\n\nFoto Roel Dijkstra\n\ndoor Gerda Frankenhuis\n\nRotterdam Zonder bouwtekening en met zo’n 4500 luciferstokjes heeft de 72-jarige Rotterdammer Wim van Oevelen de Laurenskerk in Rotterdam nagebouwd. In vier maanden tijd en na diverse excursies aan het enige overblijfsel van het middeleeuwse Rotterdamse stadscentrum is het bouwwerk nu bijna gereed.\n\nEerder wist Van Oevelen al de Parijse Eiffeltoren, Notre-Dame en Arc de Triomphe en de Taj Mahal uit India te vereeuwigen met lucifersstokjes. „Ik heb er een complete woonkamerinrichting bij. Bijna alles wat je hier ziet is van houtjes gemaakt”, lacht de Rotterdammer die in de coronatijd begonnen is met het priegelwerk. Op zijn laatste meesterwerk, de Laurenskerk, is hij het meest trots. „Ik heb hiervoor zelf de bouwtekening moeten maken. Ik ben meermalen naar de Laurenskerk gegaan om in beeld te brengen hoe ik het moest maken. Ik heb foto’s genomen en ben twintig keer om de kerk gelopen. Daarna heb ik zelf een beetje een bouwplan getekend en wat malletjes van karton gemaakt. Zo heb ik al hoeken en dakjes in beeld gebracht. Daarna ben ik gaan bouwen. Het was een flinke klus”, vertelt Van Oevelen. \n\nVan Oevelen hoopt dat zijn bouwwerk uiteindelijk een plek krijgt in de Laurenskerk zelf. „Dat zou ik wel het leukste vinden. Dan kan iedereen er plezier van hebben en wellicht heeft de Laurenskerk er dan een publiekstrekker bij.” Hoewel hij nog de laatste hand moet leggen aan het bouwwerk, is hij al in zijn hoofd bezig met het volgende project. „Ik denk dat ik de Hefbrug ga nabouwen. Binnenkort ga ik op pad om De Hef met foto’s vast te leggen. Ook daar zal ik zelf een bouwtekening van moeten maken en weer heel veel houtjes meten, knippen en plakken.”\n\nBouwwerk\n\nbijna\n\ngereed","intensity":0,"negativity":0,"cluster_id":20,"similar_texts":"text7"},{"id":"47","publisher":"Algemeen Dagblad","date":"2021-09-11","url":"https://krant.ad.nl/titles/algemeendagblad/7908/publications/26089/articles/1443791/8/3","title":"Leiders van VS en China bellen","text":"Voor het eerst in bijna zeven maanden hebben de Chinese president Xi Jinping en zijn Amerikaanse ambtgenoot Joe Biden met elkaar gebeld. Biden wilde er naar eigen zeggen voor zorgen dat de 'concurrentie' tussen de twee grootmachten geen conflict wordt. Media  \n  \nin China schrijven dat Xi tegen Biden gezegd zou hebben dat het Amerikaanse beleid China in 'ernstige moeilijkheden' heeft gebracht. Mogelijk doelt hij op de handelsoorlog. Ook Xi wil de banden herstellen.","intensity":0,"negativity":0,"cluster_id":30,"similar_texts":"text768"},{"id":"48","publisher":"De Telegraaf","date":"2021-09-10","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/cbc651d07c28a6a4e0b0e76c415c9ab0/web/OPS/cciobjects.json&hash=609bd56a8e0a08b3bab7#/pages/32-33","title":"Luuk op plek van Messi bij Barça","text":"Luuk op plek van Messi bij Barça\n\nLuuk de Jong spreekt bij zijn presentatie de pers toe.\n\nVol trots poseert Luuk de Jong met zijn zoontje Cody in het shirt van FC Barcelona.\n\nFOTO’S AFP & REUTERS\n\n❮❯\n\n’Memphis en ik begrijpen elkaar zonder woorden’\n\ndoor Robin Jongmans\n\nBARCELONA Bij FC Barcelona is men trots op de geschiedenis. Luuk de Jong (31) merkte dat toen hij naar zijn plek en locker in zijn nieuwe kleedkamer liep. De club had voor de gelegenheid een lijstje voorgangers op exact die plek tegen zijn kledingkast aangedrukt. Daarop stonden de namen van onder anderen José Mari Bakero, Frank de Boer en… Lionel Messi. ’Luuk’ zit op de plek van ’de grootste’ die is vertrokken, bij de club die voor zo’n beetje elke Nederlandse voetballiefhebber een droom is.\n\nOnder luid gejuich van de familie - toeschouwers waren bij zijn officiële presentatie op alle aanwezige media na niet toegestaan - betrad De Jong als 23e Nederlandse speler het veld van Camp Nou. „Ik ben nu 31 jaar oud en beland bij de club waarvan ik van kleins af aan van droomde”, aldus De Jong. „Een geweldig gevoel. Ik ben trots op al het werk vooraf, dat me hiernaartoe heeft geleid. Dit is voor mij de grootste stap in mijn carrière, naar voor mij de grootste club ter wereld. Ik heb titels gewonnen in Nederland, de Europa League gewonnen met Sevilla, maar dit is een droom die uitkomt. Hopelijk komen er nog veel meer mooie herinneringen bij.”\n\nHet hooghouden bij de presentatie: dat hoeft in Barcelona niet meer zo. Ousmane Dembélé, Sergiño Dest; de meest technische spelers gingen de mist in. Onder andere Sergio Agüero meed het fenomeen bij zijn presentatie. Luuk de Jong deed het gewoon, met goed gevolg. Het ’andere type spits’ voor trainer Ronald Koeman werd geroemd om de manier waarop hij zich opstelt. Nederig, als de pinchhitter in lastige situaties. Maar waarom zou hij niet gewoon eens in de basis kunnen starten als de man die verdedigers weghoudt wanneer Memphis zich laat uitzakken? Afijn.\n\nEen gedachte die Koeman in ieder geval heeft. Na het vertrek van Messi en Antoine Griezmann moest Barça zich voorzien van andere wapens, onvoorspelbaarder worden. Gevaarlijker kunnen zijn bij standaardsituaties, opportunistischer kunnen spelen en niet alle ballen op Messi.\n\nDe Jong speelde woensdag zijn eerste zestig minuten in het shirt van FC Barcelona, tegen AE Prat (2-1 winst). Hij kijkt uit naar de hernieuwde samenwerking met Memphis, met wie hij in één seizoen voor 54 goals bij PSV tekende. „Ik heb een heel goede relatie met Memphis, ik ken hem al uit onze tijd bij PSV”, aldus De Jong. „We konden heel goed samenspelen, we begrijpen elkaar zonder woorden. Hopelijk kunnen we dezelfde connectie hier bij Barça. hebben”\n\n’Van kleins \n\naf aan van gedroomd’","intensity":0,"negativity":0,"cluster_id":8,"similar_texts":"text212"},{"id":"49","publisher":"De Telegraaf","date":"2021-09-11","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/e57d88771d61a90d49f4cba8a08fe8da/web/OPS/cciobjects.json&hash=8417c69155da0002687f#/pages/50","title":"Max Verstappen blij met voornemen Formule 1-baas","text":"Max Verstappen blij met voornemen Formule 1-baas\n\nMax Verstappen: „In mijn ogen gaat het om kwaliteit, niet om kwantiteit.”\n\nMONZA Formule 1-CEO Stefano Domenicali heeft vrijdag in een interview met De Telegraaf gesteld dat er voorlopig een streep wordt gezet door het aanvankelijke plan van 25 races per seizoen. Max Verstappen juicht dat toe.\n\n„25 wedstrijden per jaar is niet te doen, voor niemand niet. Ik vind nu sommige triple-headers (drie races op rij, red.) ook al te veel. In mijn ogen gaat het om kwaliteit, niet om kwantiteit”, stelt Verstappen desgevraagd in Monza.\n\nIn het debuutjaar van de Nederlander, 2015, stonden er negentien Grand Prixs op het programma. Dit jaar zouden dat er al 23 zijn geweest. Vanwege de coronapandemie is dat teruggebracht naar 22. „Ik kan het heel goed met Stefano vinden, maar uiteindelijk is hij niet de enige die erover gaat”, houdt Verstappen een slag om de arm. „Ik ben benieuwd hoe het er over een paar jaar uit gaat zien.”\n\nVerstappen start de sprintrace in Monza vandaag vanaf de derde plek. Hij moest tijdens de kwalificatiesessie zowel Valtteri Bottas als Lewis Hamilton voor zich dulden. Verstappen gaf iets meer dan vier tienden van een seconde toe op de snelste man, Bottas. Dat Mercedes op het powercircuit de overhand zou hebben, kwam niet als een verrassing. \n\n„Voor ons is het altijd moeilijk op dit circuit”, doelt de Red Bull-coureur op het motorische verschil met Mercedes. „Ik ben blij dat ik hier derde ben. Hopelijk zitten we er tijdens de race wat dichterbij. Ik denk dat we alsnog flink wat punten kunnen scoren.”\n\nBottas start tijdens de sprintrace, waarin de startopstelling voor zondag wordt bepaald, dus vooraan. De Fin weet echter al dat hij tijdens die ’echte’ race achteraan begint, vanwege een motorwissel. Mercedes heeft er voor gekozen om die straf nu te incasseren. Verstappen zal hopen dat hij ten opzichte van Hamilton de schade op z’n minst kan beperken.","intensity":0,"negativity":0,"cluster_id":42,"similar_texts":"text796"},{"id":"50","publisher":"Algemeen Dagblad","date":"2021-09-10","url":"https://krant.ad.nl/titles/algemeendagblad/7908/publications/26070/articles/1443113/7/1","title":"Meer Nederlanders lijken vatbaar voor flinke griep","text":"### Afwachten of vaccins goed beschermen tegen influenza\n\nZiekenhuizen vrezen voor wat er aan grieppatiënten op hen afkomt. Deskundigen snappen die zorgen, maar stellen dat het letterlijk alle kanten op kan. Ze baseren zich onder meer op wat er in de rest van de wereld speelt.  \n  \nTerwijl influenza de afgelopen maanden had moeten rondgaan op het zuidelijk halfrond, gebeurde daar door covidmaatregelen - zoals afstand houden, dragen van mondkapjes en quarantaines - weinig. Als er deze winter in Nederland weer beperkende maatregelen gelden, waardoor mensen elkaar minder ontmoeten en afstand houden, kan de griepepidemie meevallen. ,,Hoe meer maatregelen, hoe groter de kans dat er weer geen griep is\", zegt John Paget, epidemioloog en onderzoeker bij het Nederlands Instituut voor Onderzoek van de Gezondheidszorg (Nivel).  \n  \nTegelijkertijd is een grotere groep mensen vatbaarder voor influenza, waardoor het juist hard kan gaan als de griep er eenmaal is. ,,Na een heftige griep zijn mensen zo'n tien jaar beschermd. De groep die vorig jaar al vatbaar was, zit er nu ook bij\", legt RIVM-viroloog Adam Meijer uit.  \n  \nMomenteel groeit het aantal influenzabesmettingen in India, Nepal en China. Het is afwachten of en wanneer die varianten Europa bereiken. Paget: ,,Reisbeperkingen helpen om influenza buiten te houden. Al zag je ook dat de deltavariant via India naar Engeland kwam. Dus waarschijnlijk gaat het griepvirus wel komen en zijn de geldende maatregelen bepalend voor een eventuele uitbraak.\"  \n  \nDoor de coronamaatregelen gedragen virussen zich sowieso anders, constateren virologen. De afgelopen maanden lagen de ziekenhuizen bijvoorbeeld vol met kinderen met het RS-virus. De kinder-ic's waren zo vol dat een aantal jonge patiënten naar een hospitaal over de grens moest. Dat gebeurt normaliter pas in de wintermaanden.  \n  \nDit jaar is het ook spannend hoe groot de bescherming van de griepprik is. De Wereldgezondheidsorganisatie (WHO) bepaalt altijd in februari de mix van het vaccin. Door alle coronamaatregelen heerste echter nergens ter wereld influenza. ,,De verwachting is dat er geen volledige mismatch zal zijn, maar dat de bescherming iets minder goed is\", zegt Meijer. Het ministerie van Volksgezondheid heeft 600.000 extra griepprikken ingekocht, omdat vorig jaar al meer mensen een vaccinatie wilden. Er liggen nu ruim 4,6 miljoen vaccins klaar.","intensity":0,"negativity":1,"cluster_id":37,"similar_texts":"text708"},{"id":"51","publisher":"De Volkskrant","date":"2021-09-10","url":"https://krant.volkskrant.nl/titles/volkskrant/7929/publications/1356/articles/1443119/12/1","title":"Merkels politieke kleur: geen kwestie van smaak maar van macht en nut","text":"### De vele gezichten van merkel\n\nAcht jaar geleden, in de aanloop naar de verkiezingen van 2013, vroeg de presentator van een lijsttrekkersdebat Angela Merkel wat er zou gebeuren als ze de 'Wahlomat', de Duitse stemwijzer, 'heel eerlijk in zou vullen'. Wist ze wel zeker dat haar CDU/CSU dan bovenaan zou eindigen?  \n  \nDit lijkt een maffe vraag aan iemand die al acht jaar namens de CDU regeert. Maar tussen Merkel en haar partij heeft altijd een voelbare afstand bestaan. Vice versa bleef de Oost-Duitse protestantse vrouw voor het gemiddelde CDU-lid - een katholiek gedoopte man op leeftijd uit het westen van het land - altijd een exoot in de partijgelederen.  \n  \nOp de kieswijzervraag van de debatleider volgde niet de verontwaardiging die men van een CDU-leider in campagnemodus zou verwachten. Merkels antwoord: 'Ik geloof dat daar heel goed CDU uit zou kunnen komen.'  \n  \nAngela Merkel ontpopte zich tijdens haar kanselierschap tot sloopkogel voor heilige CDU-huisjes: met het afschaffen van dienstplicht en kernenergie, met haar standpunt over migratie en met het mogelijk maken van de stemming waarmee het homohuwelijk werd ingevoerd. In al deze situaties kon Merkels politiek op meer steun rekenen bij de SPD en de Groenen dan in haar eigen partij.  \n  \nToen ik midden in de vluchtelingencrisis van 2015 begon als Duitslandcorrespondent, betrapte ik mezelf er ook herhaaldelijk op dat ik twijfelde aan Merkels loyaliteit aan haar eigen partij en vroeg ik me af of ze ook CDU-politicus was geworden als ze uit West-Duitsland was gekomen.  \n  \nToen Angela Merkel begin 1990 had besloten de wetenschap te verruilen voor de politiek, ging ze bewust 'partijen shoppen'. Eerst keek ze bij de SPD, waarvoor haar moeder actief zou worden in de gemeenteraad van haar woonplaats Templin. Maar Merkel vond de SPD te ideologisch. Ook stoorde het haar dat iedereen elkaar met je en jij aansprak.  \n  \nZe kwam uit bij de christendemocraten van Helmut Kohl, in wie ze een belangrijke leermeester vond, tot ze hem tien jaar later een papieren dolk in de rug stak. Ze nam met een ingezonden stuk in de Frankfurter Allgemeine Zeitung afstand van het corruptieschandaal waarin Kohl en anderen verwikkeld waren. Hij was de eerste van een reeks machtige, mannelijke partijgenoten die Merkel zou verschalken. Allemaal maakten ze dezelfde fout: ze onderschatten haar.  \n  \n'Merkel koos haar partij zoals anderen een bolletje ijs', schreef Der Spiegel-journalist Alexander Osang ooit. Volgens Robin Alexander, politiek verslaggever van de conservatieve krant Die Welt en schrijver van drie kritische boeken over Merkels politiek, was het geen kwestie van smaak maar van nut. 'Ze zocht een machtige partij waarbinnen ze carrière kon maken', zegt Osang aan de telefoon.  \n  \nBij Merkel ontbreekt volgens hem het familiegevoel dat CDU'ers bij hun partij hebben. Hij zag het toen haar beoogde opvolger Annegret Kramp-Karrenbauer het moeilijk kreeg als partijvoorzitter en hulp van Merkel verwachtte. Hulp die niet kwam.  \n  \nVolgens Alexander kijkt Merkel op zo'n moment puur instrumenteel en denkt ze: als Kramp-Karrenbauer het als voorzitter al niet redt, dan helemaal niet als kanselier. Je zou ook kunnen stellen dat Merkel door deze kijk op politiek juist goed past binnen de partij, die machtsgewin of -behoud altijd laat prevaleren boven ideologie.  \n  \nMerkels langdurige macht is een zegen geweest voor de CDU, maar haar dominantie is ook een vloek die de nabije toekomst van de partij overschaduwt. 'De CDU staat op dit moment inhoudelijk nergens', zegt Alexander. Er is geen ander doel dan het dienen van Merkels macht. De partij moet zichzelf inhoudelijk opnieuw uitvinden als ze weg is.'  \n  \nOnder het deksel van Merkels macht sluimert al jaren een richtingenstrijd tussen conservatieve krachten en de gematigden waartoe Merkel behoorde. Enerzijds de West-Duitse CDU, die het meest te duchten heeft van de progressieve Groenen. Anderzijds de Oost-CDU, die concurreert met de AfD - een partij die tegen extreemrechts aanschurkt.  \n  \nWaar Merkel de verkiezingsavond doorbrengt, het officiële einde van haar politieke carrière, vroeg iemand dit jaar tijdens haar zomerpersconferentie. Merkels antwoord was een verre echo van het antwoord op de stemwijzervraag. 'Ik zal contact hebben met de partij die dicht bij mij staat, ik bedoel, waar ik lid van ben.'","intensity":0,"negativity":2,"cluster_id":12,"similar_texts":"text197"},{"id":"52","publisher":"De Volkskrant","date":"2021-09-10","url":"https://krant.volkskrant.nl/titles/volkskrant/7929/publications/1356/articles/1443119/6/4","title":"Mokerslag voor regeringspartij bij verkiezingen Marokko: van 125 naar 12 zetels","text":"De grootste partij van Marokko, de Partij van Rechtvaardigheid en Ontwikkeling (PJD), heeft een enorme verkiezingsnederlaag geleden. Twee liberale partijen, die loyaal zijn aan het koningshuis, profiteren van het verlies van de gematigde partij.  \n  \nUit de voorlopige verkiezingsuitslag blijkt dat de PJD, die bij de vorige verkiezingen in 2016 nog 125 zegels kreeg, slechts 12 zetels overhoudt.  \n  \nNa tien jaar aan de macht stevent de PJD af op de oppositiebankjes, want de Nationale Vereniging van Onafhankelijken (RNI), een van de huidige regeringspartijen, wordt met 97 zetels de grootste. Ook de Partij van Authenticiteit en Moderniteit (PAM), opgericht door een boezemvriend van de Marokkaanse koning Mohammed VI, trok met 82 zetels meer stemmen dan de PJD. Zelfs de centrum-rechtse islamitische Istiqlal Partij haalde de PJD in met 78 zetels.  \n  \nDat de PJD is weggevaagd, betekent een een klap voor Marokkanen die hoopten dat de islamisten tijdens de tien jaar dat ze regeerden de vriendjespolitiek en corruptie zouden aanpakken.","intensity":0,"negativity":1,"cluster_id":18,"similar_texts":"text45"},{"id":"53","publisher":"De Telegraaf","date":"2021-09-10","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/cbc651d07c28a6a4e0b0e76c415c9ab0/web/OPS/cciobjects.json&hash=ab4ed2737e0aec56aded#/pages/12-13","title":"Monumentaal monnikenwerk","text":"Monumentaal monnikenwerk\n\nWim van Oevelen legt de laatste hand aan de Laurenskerk die hij heeft gemaakt van lucifershoutjes.\n\nFoto Roel Dijkstra  \n\n\ndoor Gerda Frankenhuis\n\nRotterdam Zonder bouwtekening en met zo’n 4500 luciferstokjes heeft de 72-jarige Rotterdammer Wim van Oevelen de Laurenskerk in Rotterdam nagebouwd. In vier maanden tijd en na diverse excursies aan het enige overblijfsel van het middeleeuwse Rotterdamse stadscentrum is het bouwwerk nu bijna gereed.\n\nEerder wist Van Oevelen al de Parijse Eiffeltoren, Notre-Dame en Arc de Triomphe en de Taj Mahal uit India te vereeuwigen met luciferstokjes. „Ik heb er een complete woonkamerinrichting bij. Bijna alles wat je hier ziet is van houtjes gemaakt”, lacht de Rotterdammer, die in de coronatijd begonnen is met het priegelwerk. \n\nOp zijn laatste meesterwerk, de Laurenskerk, is hij het meest trots. „Ik heb hiervoor zelf de bouwtekening moeten maken. Ik ben meermalen naar de Laurenskerk gegaan om in beeld te brengen hoe ik het moest maken. Ik heb foto’s genomen en ben twintig keer om de kerk gelopen. Daarna heb ik zelf een beetje een bouwplan getekend en wat malletjes van karton gemaakt. Zo heb ik al hoeken en dakjes in beeld gebracht. Daarna ben ik gaan bouwen. Het was een flinke klus”, vertelt Van Oevelen. \n\nPubliekstrekker\n\nVan Oevelen hoopt dat zijn bouwwerk uiteindelijk een plek krijgt in de Laurenskerk zelf. „Dan kan iedereen er plezier van hebben en wellicht heeft de Laurenskerk er dan een publiekstrekker bij.” Hoewel hij nog de laatste hand moet leggen aan het bouwwerk, is hij al in zijn hoofd bezig met het volgende project. „Ik denk dat ik de Hefbrug ga nabouwen. Binnenkort ga ik op pad om De Hef met foto’s vast te leggen. Ook daar zal ik zelf een bouwtekening van moeten maken en weer heel veel houtjes meten, knippen en plakken.”\n\nRotterdammer (72) bouwt Laurenskerk van zo’n 4500 luciferstokjes","intensity":0,"negativity":0,"cluster_id":20,"similar_texts":"text251"},{"id":"54","publisher":"De Telegraaf","date":"2021-09-11","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/e57d88771d61a90d49f4cba8a08fe8da/web/OPS/cciobjects.json&hash=760dc1cf058f4e0e31a8#/pages/6-7","title":"Nederlanders uit Kabul","text":"Nederlanders uit Kabul\n\nZeven mee met vlucht Qatar\n\nKABUL Zeven Nederlanders zijn vrijdag uit Afghanistan opgehaald met een Qatarese vlucht, meldt het ministerie van Buitenlandse Zaken. De evacués gingen naar Doha. Donderdag werden dertien Nederlanders uit Kabul opgehaald en naar Qatar overgevlogen. \n\nNiet iedereen die wilde meevliegen kon zich op tijd bij het reisgenootschap voegen. In Qatar wordt de groep getest op Covid-19. Bij een negatieve uitslag helpt de Nederlandse ambassade de Nederlanders om via lijnvluchten door te reizen.","intensity":0,"negativity":0,"cluster_id":4,"similar_texts":"text364"},{"id":"55","publisher":"De Telegraaf","date":"2021-09-10","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/cbc651d07c28a6a4e0b0e76c415c9ab0/web/OPS/cciobjects.json&hash=ad96ef2c0636e13aef63#/pages/4-5","title":"Nederlanders uit Kabul naar Qatar gevlogen","text":"Nederlanders uit Kabul naar Qatar gevlogen\n\nHet vliegtuig staat in Kabul klaar voor vertrek.\n\nfoto AFP\n\nKABUL Een vliegtuig met aan boord dertien Nederlanders is donderdag vertrokken vanuit Kabul in Afghanistan en aan het begin van de avond aangekomen in de Qatarese hoofdstad Doha. Daarvandaan zullen zij hun reis voortzetten naar Nederland.\n\nDe dertien zijn een deel van de Nederlanders die mee konden en wilden, de rest was het niet gelukt zich op tijd bij de anderen te voegen, meldde het ministerie van Buitenlandse Zaken. 25 Nederlanders in Afghanistan hebben aangegeven op dit moment nog niet weg te willen, aldus het ministerie. Zij wachten op andere mogelijkheden om te vertrekken. Het ministerie blijft in contact met hen. \n\nAan boord waren 113 mensen, vooral Afghanen met een dubbele nationaliteit, zoals de Amerikaanse, Oekraïense, Canadese of Duitse. Er vlogen ook dertien Britten mee. Het betreft de eerste vlucht waarmee een grote groep burgers kan vertrekken sinds het einde van de chaotische evacuatie van vorige maand. Toen haalden westerse landen meer dan 120.000 mensen uit de Afghaanse hoofdstad, die in handen is gevallen van de extremistische Taliban.\n\nRisico’s\n\nDe vlucht ging gepaard met tijdsdruk, veiligheidsrisico’s, onzekerheden en passage langs Taliban-checkpoints. „Ik ben heel blij dat we deze Nederlanders in veiligheid hebben kunnen brengen”, zegt demissionair minister Sigrid Kaag (Buitenlandse Zaken). „We zijn de Qatarese autoriteiten heel dankbaar dat zij deze exercitie mogelijk hebben gemaakt. Tegelijk zijn er nog veel mensen in Afghanistan die willen vertrekken. Nederland blijft zich inspannen om ook hen te helpen.”\n\nNederland kon alleen mensen met een Nederlands paspoort laten meevliegen met de eerste commerciële vlucht vanuit Kabul sinds de machtsovername van de Taliban vorige maand. \n\n„Het was op dit moment helaas niet mogelijk om mensen met een Nederlandse verblijfsvergunning of Afghanen die op een Nederlandse lijst staan via deze weg te helpen Afghanistan te verlaten. Nederland werkt, samen met internationale partners, er hard aan om ook deze mensen bij te staan en in veiligheid te brengen”, meldt het departement.\n\nVliegveld\n\nHet toestel van Qatar Airways was eerder donderdag aangekomen in Kabul met hulpgoederen. Qatar heeft goede banden met de Taliban en speelde een prominente rol bij de heropening van het vliegveld. De Qatarese Afghanistan-gezant zei dat er voor vrijdag een volgende vlucht gepland staat. „Hopelijk wordt het leven normaal in Afghanistan”, aldus Mutlaq bin Majed al-Qahtani.\n\nLeden van de Taliban en functionarissen uit Qatar waren donderdag naar het vliegveld gekomen, schrijft The Washington Post. Daar zijn met hulp van Qatar diverse reparaties uitgevoerd en de luchthaven zou inmiddels weer bijna helemaal functioneel zijn. \n\n’Nog veel mensen willen vertrekken’","intensity":0,"negativity":1,"cluster_id":27,"similar_texts":"text694"},{"id":"56","publisher":"De Volkskrant","date":"2021-09-10","url":"https://krant.volkskrant.nl/titles/volkskrant/7929/publications/1356/articles/1443119/46/2","title":"Oermodel ★★★☆☆","text":"### Serierecensie: Scenes from a Marriage\n\nScener ur ett äktenskap, beter bekend als Scenes from a Marriage (1973) van de Zweedse regisseur Ingmar Bergman, is een van de invloedrijkste televisieseries uit de geschiedenis. In zes delen wordt de ontrafeling van het huwelijk van advocaat Marianne (Liv Ullmann) en hoogleraar psychologie Johan (Erland Josephson) getoond, in eindeloze gesprekken, die niet kunnen voorkomen dat de relatie strandt. Bergman wist waarover hij het had: hij baseerde het scenario op zijn eigen keer op keer falende huwelijken, waaronder dat met Ullmann zelf.  \n  \nFilm- en televisiemakers als Woody Allen, Richard Linklater (vooral zijn Before-trilogie), Noah Baumbach (Marriage Story) en Aziz Ansari (Master of None) zouden daarna ook relaties onder de microscoop leggen. Ook in een serie als Normal People is de invloed van Bergman nog voelbaar.  \n  \nDe nieuwe versie van Scenes from a Marriage, geschreven en geregisseerd door Hagai Levi (bekend van de serie In Treatment, in Nederland bewerkt als In therapie) leunt wat dichter tegen het oermodel van Bergman aan.  \n  \nHet stel dat hier door de mangel wordt gehaald wordt gespeeld door de geweldige acteurs Jessica Chastain en Oscar Isaac, die in de Amerikaanse filmindustrie niet altijd kunnen laten zien wat ze in huis hebben. Ze kennen elkaar van de toneelopleiding en die vriendschap en intimiteit betaalt zich uit. Bovendien zijn het twee prachtmensen om naar te kijken.  \n  \nLevi maakt het wel lastig om je als kijker verbonden te voelen met het stel door de manier waarop hij het verhaal in vijf afleveringen vertelt. Elke aflevering begint met een quasidocumentaire scène waarin we een van de acteurs op de set zien arriveren, soms nog het scenario bestuderend, al dan niet met mondkapje. Het huis waar het grootste deel van de scenes zich afspeelt staat in een studio. Wat wil Levi ons hiermee vertellen? Dat het inderdaad allemaal 'scènes' zijn? Dat we hier niet naar het echte leven kijken, maar naar acteerprestaties van formaat? Deze opzet creëert vooral een emotionele afstand met de kijker.  \n  \nAnder punt dat de serie op afstand houdt: de serie van Bergman besloeg een periode van tien jaar, waardoor we, wanneer die huwelijkse gelofte over goede en slechte tijden wordt verbroken, in elk geval ook de goede tijden hebben meegemaakt. De HBO-versie van Scenes of a Marriage opent met een interview van een student die een scriptie over relaties aan het schrijven is. De spanning is al te snijden. Filosofiedocent Jonathan (Isaac) geeft antwoorden voor zijn vrouw, tech-zakenvrouw Mira (Chastain), die duidelijk met haar gedachten elders zit. Later zal blijken dat ze al bezig is met een exitstrategie, waarbij de aanwezigheid van een jonge dochter de zaak nog compliceert.  \n  \nVanaf deze eerste scène staat het stel al in de ring en ben je als kijker partij aan het kiezen, waarbij het lastig is punten te verzamelen voor Mira, die aanvankelijk wordt neergezet als een vrouw die de relatie geen kans meer wil geven, maar ook op andere vlakken (als moeder, als carrièrevrouw) weinig wil inleveren. Met dit vertrekpunt is het soms bijna uitputtend om hun grotendeels verbale gevechten te volgen. Chastain en Isaac maken gelukkig veel goed.\n\nScenes from a Marriage\n\nDrama\n\nVijfdelige serie van Hagai Levi, gebaseerd op de serie van Ingmar Bergman. Vanaf 12/9 te zien op Ziggo/HBO.","intensity":0,"negativity":0,"cluster_id":41,"similar_texts":"text67"},{"id":"57","publisher":"De Telegraaf","date":"2021-09-10","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/cbc651d07c28a6a4e0b0e76c415c9ab0/web/OPS/cciobjects.json&hash=7185bde6200c05c8961e#/pages/6-7","title":"Onderzoek ondergang Van Imhoff","text":"Onderzoek ondergang Van Imhoff\n\nDe Van Imhoff werd tot zinken gebracht door de Japanners. \n\nDEN HAAG Het Nederlands Instituut voor Militaire Historie (NIMH) gaat in opdracht van de ministeries van Binnenlandse Zaken en Defensie onderzoek doen naar de ondergang van het schip Van Imhoff bij Sumatra in januari 1942. Daardoor kwamen 411 geïnterneerden om. Het moet leiden tot de rehabilitatie van de slachtoffers.\n\nEen woordvoerder van Defensie bevestigt berichtgeving van NRC hierover. Het kabinet komt hiermee de nabestaanden tegemoet, zegt hij. De nabestaanden pleiten al jaren voor eerherstel. De zaak wordt gezien als een van de grootste doofpotaffaires na de oorlog.\n\nNa de Duitse inval in Nederland werden Duitse en Oostenrijkse burgers in Nederlands-Indië geïnterneerd. Het Nederlandse koopvaardijschip Van Imhoff was op weg naar Brits-Indië toen het door de Japanners tot zinken werd gebracht. De Nederlandse bemanning verliet het schip, maar liet de 477 geïnterneerden onder het dek aan hun lot over. De meesten overleefden het niet.","intensity":0,"negativity":1,"cluster_id":17,"similar_texts":"text23"},{"id":"58","publisher":"De Volkskrant","date":"2021-09-10","url":"https://krant.volkskrant.nl/titles/volkskrant/7929/publications/1356/articles/1443119/2/4","title":"Onweer","text":"Geregeld zon, vooral vanmiddag landinwaarts buien met kans op hagel, onweer en veel regen. Het wordt 22 tot 24 graden. Morgen mix van zon, wolken en enkele buien bij een temperatuur van 20 tot 22 graden.","intensity":0,"negativity":0,"cluster_id":1,"similar_texts":"text108"},{"id":"59","publisher":"Algemeen Dagblad","date":"2021-09-10","url":"https://krant.ad.nl/titles/algemeendagblad/7908/publications/26070/articles/1443113/18/2","title":"Oud-bestuursvoorzitter Aarnout Loudon overleden","text":"### Kort AkzoNobel Evergrande Ford\n\nOud-bestuursvoorzitter van verfbedrijf AkzoNobel Aarnout Loudon is op 84-jarige leeftijd overleden. Dat heeft zijn familie gemeld aan het ANP. Loudon was van 1995 tot 1999 Eerste Kamerlid voor de VVD. Van 1996 tot 2006 was hij voorzitter van de raad van commissarissen van ABN Amro. Ook is de geboren Hagenaar bestuurder geweest bij werkgeversorganisatie VNO en was hij als commissaris actief bij olie- en gasconcern Shell.\n\nVastgoedontwikkelaar staat op omvallen door schulden\n\nDe Chinese vastgoedontwikkelaar Evergrande staat op omvallen. De onderneming gaat gebukt onder een gigantische schuldenlast en dreigt in gebreke te blijven. Mocht Evergrande omvallen, dan kan dit voelbaar worden op de wereldmarkten, aldus kenners. Evergrande ontwikkelt vastgoedprojecten en verkoopt vervolgens appartementen aan klanten die doorgaans hun aankoop voor de oplevering vooruitbetalen. Het bedrijf heeft bijna achthonderd projecten in dik 220 steden in uitvoering. Eind juni had Evergrande een schuld van omgerekend 75 miljard euro.\n\nIndiase autofabrieken dicht na aanhoudende verliezen\n\nAutofabrikant Ford gaat zijn fabrieken in India op korte termijn sluiten. Het Amerikaanse bedrijf ziet geen mogelijkheden meer om te groeien in het Aziatische land, nadat het daar de afgelopen tien jaar voor miljarden dollars verlies heeft geleden. Een vorig Ford-bestuur zag India nog als een van de drie belangrijkste markten voor de toekomst. Het is voor buitenlandse autofabrikanten lastig zakendoen in het wat aantal inwoners betreft tweede land ter wereld. Dat komt door hoge belastingen op benzineauto's en de goedkope voertuigen van het in India dominante merk Maruti Suzuki.","intensity":0,"negativity":0,"cluster_id":35,"similar_texts":"text742"},{"id":"60","publisher":"Trouw","date":"2021-09-10","url":"https://krant.trouw.nl/titles/trouw/8321/publications/1351/articles/1443112/3/2","title":"Ouders klem tussen instanties Belastingdienst","text":"Ernstig gedupeerde ouders in de toeslagenaffaire zitten klem tussen twee instanties die juist zijn opgericht om hun schade te vergoeden. Daardoor moeten zij nog maanden wachten en dreigen nieuwe noodsituaties zoals gedwongen huisuitzettingen te ontstaan, zo blijkt uit onderzoek van Trouw en RTL Nieuws.  \n  \nDe groep waar het om gaat, is al erkend als gedupeerde door herstelorganisatie UHT en ook deels gecompenseerd. Pas na de erkenning door UHT kunnen zij zich melden bij de Commissie Werkelijke Schade (CWS), die zich moet buigen over de vraag of ouders recht hebben op aanvullende compensatie.  \n  \nAl zeker 300 ouders hebben zich gemeld bij de CWS, maar die kan het werk niet aan. Tot nog toe zijn ongeveer 45 verzoeken afgehandeld en de wachttijd is opgelopen tot minimaal een half jaar. De verwachting is dat dat nog langer zal worden.  \n  \nZo'n 10 procent van de door UHT beoordeelde gedupeerden heeft zich tot nog toe gemeld voor aanvullende schade bij de commissie. In totaal hebben zich al meer dan 45.000 mensen als gedupeerde gemeld bij de Belastingdienst, zodat de CWS rekening houdt met uiteindelijk duizenden aanvragen.  \n  \nGedupeerde Chiara Walther heeft inmiddels een kort geding aangespannen om een voorschot af te dwingen en zo de impasse in haar situatie te doorbreken. Voor haar en haar drie kinderen dreigt huisuitzetting, maar zij zit klem tussen de UHT en de CWS. Ambtenaren van UHT erkennen dat haar zaak spoedeisend is, maar kregen volgens Walther te horen dat de CWS 'geen zin had' om haar zaak voorrang te geven. \"Mijn problemen worden alleen maar groter\", zegt zij. \"En het ergste is: de overheid wéét dit. Ze kennen mijn zaak. Waarom wordt het dan niet opgelost?\"  \n  \nDe advocaat van Walther, Pejman Salim, spreekt van een chaos in de afhandeling van de toeslagenaffaire. De schade van zijn cliënt wordt alleen maar groter als zij niet geholpen wordt, stelt hij. Nadat de dagvaarding was uitgegaan, kwam de Belastingdienst plots met een toezegging voor een voorschot van 5.000 euro. \"Dat is voor mijn cliënt geen oplossing en volstrekt onacceptabel. Het is paniekvoetbal.\"  \n  \nOp 20 september staat een zitting gepland bij de voorlopige voorzieningenrechter van de rechtbank Den Haag.  \n  \nStaatssecretaris Alexandra van Huffelen (Toeslagen) trok al voor de zomer geld uit voor de CWS om extra medewerkers en juristen aan te nemen, maar het werk van de commissie is nog altijd 'in opbouw'. \"Het is voor gedupeerden heel naar dat ze soms maanden moeten wachten op behandeling van hun zaak\", zegt een woordvoerder van de commissie. \"Op dit moment beschikt de CWS echter nog niet over voldoende mensen en middelen om zaken sneller te kunnen behandelen en af te wikkelen.\"  \n  \nDe commissie laat weten niet in te kunnen gaan op individuele situaties zoals die van Walther. In het algemeen stelt de CWS niet ingericht te zijn op noodsituaties, zoals dreigende huisuitzettingen. \"Voor dergelijke urgente zaken is de UHT.\" Daarnaast kunnen gedupeerden, eventueel met verwijzing door UHT, hulp vragen bij gemeenten, zegt de woordvoerder.  \n  \nVanuit UHT krijgen ouders echter een ander verhaal te horen. Daar worden zij juist doorverwezen naar de CWS om daar hun aanvraag voor aanvullende schade met spoed te laten behandelen. Ook staatssecretaris Van Huffelen liet aan de Tweede Kamer weten dat \"schrijnende situaties voorrang kunnen krijgen\". De woordvoerder zegt hierover: \"De ouders die zich melden bij de CWS bevinden zich in de praktijk allemaal in schrijnende situaties. De CWS handelt de aanvragen daarom in volgorde van binnenkomst af.\"  \n  \nBronnen melden aan Trouw en RTL Nieuws dat achter de schermen de spanning tussen de UHT en de CWS hoog oploopt. UHT vindt dat de commissie veel te traag werkt. De commissie zegt dat UHT ouders verkeerd voorlicht door spoedsituaties naar CWS door te verwijzen. \"De handelswijze van de UHT kan zeker in urgente gevallen soms beter\", zegt de woordvoerder.  \n  \nde Verdieping 4|5  \n  \nHet is een chaos bij de fiscus","intensity":0,"negativity":0,"cluster_id":33,"similar_texts":"text447"},{"id":"61","publisher":"De Telegraaf","date":"2021-09-10","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/cbc651d07c28a6a4e0b0e76c415c9ab0/web/OPS/cciobjects.json&hash=b3d33c691e8b53cdc5f7#/pages/4-5","title":"Overstromingen Limburg braken diverse records","text":"Overstromingen Limburg braken diverse records\n\nOnderzoek door consortium\n\nDelft De overstromingen in Limburg van afgelopen zomer waren in diverse opzichten „extreem en ongeëvenaard”, zegt een consortium van kennisinstellingen onder leiding van TU Delft en onderzoeksinstituut Deltares.\n\nNooit eerder ging zo’n enorme hoeveelheid water door de Maas en zijn zijrivieren. Ook de gemeten hoeveelheden neerslag waren ongekend, zeker voor de zomer. Ook de schade was ongekend, groter dan tijdens de overstromingen langs de Maas in 1993 en 1995. Het consortium raamt de kosten op 350 tot 600 miljoen euro.\n\nDe onderzoekers schatten dat een gebeurtenis als deze eens per honderd tot duizend jaar voorkomt.","intensity":0,"negativity":1,"cluster_id":15,"similar_texts":"text24"},{"id":"62","publisher":"De Volkskrant","date":"2021-09-11","url":"https://krant.volkskrant.nl/titles/volkskrant/7929/publications/1357/articles/1443801/18/5","title":"Pasta in Italië duurder door weer in Canada","text":"Italianen krijgen binnenkort te maken met duurdere pasta. Slechte oogsten van de belangrijke durumtarwe door extreem weer leiden tot tekorten en hogere productiekosten. Verkoopprijzen van spaghetti en penne in de Italiaanse supermarkten zullen daardoor voor de kerst nog stijgen. Dat zegt topman Giuseppe Ferro van een van de grootste Italiaanse pastamerken La Molisana tegen de krant Il Sole 24 Ore. Canada is normaal gesproken een grote leverancier van het belangrijke ingrediënt, maar door hitte en droogte valt de oogst daar tegen.","intensity":0,"negativity":0,"cluster_id":7,"similar_texts":"text146"},{"id":"63","publisher":"De Telegraaf","date":"2021-09-11","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/e57d88771d61a90d49f4cba8a08fe8da/web/OPS/cciobjects.json&hash=f88bfb23e1b124f71331#/pages/36-37","title":"Pasta wordt duurder","text":"Pasta wordt duurder\n\nMamma mia!\n\nItalianen krijgen binnenkort te maken met duurdere pasta. Slechte oogsten van de belangrijke durumtarwe door extreem weer zorgen voor tekorten en hogere productiekosten. Verkoopprijzen van spaghetti en penne in de Italiaanse supermarkten zullen daardoor voor de kerst nog stijgen, zegt topman Giuseppe Ferro van een van de grootste Italiaanse pastamerken La Molisana tegen de krant Il Sole 24 Ore. Volgens Ferro zijn pastamakers in Italië al massaal voorraden van het twee jaar houdbare graan aan het aanleggen, maar treden er problemen op bij het bewaren van het essentiële onderdeel tarwegriesmeel. Dat is maar een maand houdbaar. „Onze familie zit al 110 jaar in het bedrijf, dit hebben we nog nooit meegemaakt”, zei Ferro. De meeste tarwe voor pasta komt overigens uit Canada.","intensity":0,"negativity":0,"cluster_id":7,"similar_texts":"text75"},{"id":"64","publisher":"Algemeen Dagblad","date":"2021-09-10","url":"https://krant.ad.nl/titles/algemeendagblad/7908/publications/26070/articles/1443113/11/1","title":"President Santokhi: 'U bent ons niet vergeten'","text":"### Werkbezoek Banden aanhalen\n\nSuriname staat voor 'immense uitdagingen', zei hij gisteren in de Ridderzaal, waar hij ook in gesprek ging met Kamerleden. Het land heeft een 'astronomische schuld' van 4 miljard Amerikaanse dollar, volgens Santokhi een nalatenschap van het economische beleid van zijn voorganger, Desi Bouterse. ,,Die hangt als een zwaard van Damocles aan een dun draadje boven de Surinaamse bevolking.\"  \n  \nIn een poging voor economische groei te zorgen, onderhandelt Santokhi met het IMF over een sanering van de schulden en is hij naarstig op zoek naar buitenlandse investeerders. Daarbij kijkt hij nadrukkelijk ook naar Nederland, waarmee Suriname de band na jaren van bekoeling aanhaalt. Ook prijsde hij zijn land aan als 'gateway' naar andere landen in Zuid-Amerika. Door het 'relatief grote' vliegveld in Paramaribo is Suriname ook geschikt voor 'doorvoerhandel'.  \n  \nSantokhi is zich bewust van het 'slechte imago' van Suriname in de wereld, zei hij toen PVV-Kamerlid Raymond de Roon wees op eerdere corruptie en nieuwe 'aanwijzingen' daarvan in het land. ,,Soms worden wij nog achtervolgd door de gedragingen van onze voorgangers. We hebben de rechtsstaatprincipes hoog in het vaandel staan.\"\n\nZwarte bladzijden\n\nOfficieel is Santokhi op een meerdaags werkbezoek in ons land, maar hij wordt ontvangen met alle egards van een staatsbezoek. Santokhi ontmoette gisteren koning Willem-Alexander, en een afvaardiging van het kabinet, onder leiding van premier Mark Rutte, bood de Surinaamse delegatie een lunch aan. Morgen spreekt hij nog met Surinaamse Nederlanders; er wonen ongeveer 360.000 mensen van Surinaamse komaf in ons land.  \n  \nOp zijn verzoek sprak de Surinaamse president ook leden van de Tweede en Eerste Kamer toe. Niet voor het eerst sinds Winston Churchill in 1946 - zoals de Surinaamse ambassade in een persbericht stelde - maar historisch is het wel. Het laatste staatshoofd dat in het openbaar parlementariërs toesprak, was de Israëlische president Shimon Peres in 2013.  \n  \nIn zijn toespraak memoreerde Santokhi de 'eeuwenlange historische verbondenheid', maar ook de 'zwarte bladzijden' in de geschiedenis, van de vroegere kolonie en kolonisator zoals het slavernijverleden. Dat de Surinaamse verzetsstrijder en antikoloniale schrijver Anton de Kom door Nederland vorig jaar werd opgenomen in de Canon van Nederland noemde hij 'lovenswaardig'.  \n  \nOok haalde Santokhi de 'soms ongemakkelijke relatie' tussen beide landen aan, waarmee hij doelde op de periode dat Desi Bouterse president van Suriname was. Toen bekoelde de band tussen Nederland en Suriname, omdat Bouterse in Nederland bij verstek was veroordeeld wegens drugshandel en hij betrokken was bij de moord op vijftien vooraanstaande Surinamers in december 1982.\n\nNieuw hoofdstuk\n\n,,Ondanks de radiostilte van de afgelopen tien jaar bent u ons niet vergeten\", sprak Santokhi dankbaar. Als oppositieleider kwam hij al jarenlang elk jaar naar Nederland voor overleg, ook met Kamerleden. Daar hoorde hij van één partijleider dat het boek Suriname was 'afgesloten'. ,,Nu heb ik het boek weer geopend en schrijven we een nieuw hoofdstuk.\"  \n  \nOok die parlementariërs toonden zich verheugd over het aantrekken van de banden. ,,De zon is weer gaan schijnen\", stelde Eerste Kamervoorzitter Jan Anthonie Bruijn. Na 'jaren van ups-and-downs wil ook Tweede Kamervoorzitter Vera Bergkamp de relatie tussen Nederland en Suriname 'naar een hoger niveau tillen'. Daar zou ze snel een vervolg aan kunnen gegeven: Santokhi nodigde de Kamerleden uit een bezoek te brengen aan 'zonnig, groen en gastvrij' Suriname.","intensity":0,"negativity":0,"cluster_id":13,"similar_texts":"text206"},{"id":"65","publisher":"Algemeen Dagblad","date":"2021-09-11","url":"https://krant.ad.nl/titles/algemeendagblad/7908/publications/26089/articles/1443791/61/2","title":"PSV geeft Schmidt een teken van vertrouwen","text":"In de aanloop naar drie wedstrijden die voor het verloop van dit seizoen al cruciaal kunnen zijn, heeft Roger Schmidt van de leiding van PSV een duidelijk signaal gekregen. De directie wil snel om tafel met de Duitse trainer en praten over contractverlenging. Schmidt zelf heeft geen haast en wil nog even kijken of de geboekte progressie de komende weken een vervolg krijgt.  \n  \nEr staat met AZ-uit, Real Sociedad-thuis en Feyenoord-thuis een trio ontmoetingen op het programma waarbij Schmidt naar eigen zeggen alle energie nodig heeft om het uiterste uit de groep te halen. Een licht uitgedunde selectie, omdat Ibrahim Sangaré en Davy Pröpper lijken te ontbreken. Uitgerekend op de plek waar PSV zich in de slotweek van de transfermarkt nog wilde versterken, doen zich nu dus de grootste problemen voor.  \n  \nDe trainer toonde zich gisteren naar buiten toe diplomatiek en wees op de aanwezigheid van de reserves Érick Gutiérrez en Ryan Thomas. ,,We hebben een selectie met twintig spelers en drie keepers en daar ben ik tevreden mee\", gaf hij gisteren aan. Hij weet hoe het spel tussen een technisch directeur en trainer hoffelijk gespeeld hoort te worden. Speldenprikken zijn volgens de ongeschreven regels toegestaan en vlak voor de sluiting van de transfermarkt gaf Schmidt in zijn persconferenties nog wat extra gas richting John de Jong om een zo optimaal mogelijke selectie af te dwingen. Nu de kaarten zijn geschud, toont hij zich loyaal aan de directeur voetbalzaken van PSV.  \n  \nHet is een van de redenen waarom men in Eindhoven graag verder wil met Schmidt, die als coach en mens wordt gerespecteerd. Natuurlijk waren er vorig seizoen momenten waarop de oefenmeester even uit de bocht vloog, bijvoorbeeld richting de scheidsrechters. Hij paste zich daarna snel aan aan de Nederlandse voetbalcultuur, waarin jengelen over de arbiter soms geoorloofd is, maar niet aan de gang moet blijven.  \n  \nVeel belangrijker is dat PSV een voetballende ontwikkeling ziet en een coach die bereid is om naar de kwaliteiten van zijn groep te acteren. Een trainer ook met een menselijke maat, die ook de geblesseerde spelers niet uit het oog verliest. Schmidt is goed in staat voor iedereen enig perspectief te creëren. De kans is groot dat hij vanavond tegen AZ kiest voor Armando Obispo in het hart van de defensie en Olivier Boscagli op het middenveld als vervanger van Sangaré.  \n  \n\\- Rik Elfrink","intensity":0,"negativity":0,"cluster_id":23,"similar_texts":"text286"},{"id":"66","publisher":"De Volkskrant","date":"2021-09-11","url":"https://krant.volkskrant.nl/titles/volkskrant/7929/publications/1357/articles/1443801/76/2","title":"Rare zeep en een huilende tante","text":"De bijna 9-jarige Lexi babbelt over beste vriendin Floortje, die op vakantie is, poes Aap, die weleens stout is, oma, die alles begrijpt, een dagje naar het strand en een tennisbal aan een elastiek. Dat noemden ze vroeger een jokari en daarom doet zij dat ook. En o ja: ze leest maar één boek tegelijk.  \n  \nOnnodige zijpaden en onnozele ontboezemingen tekenen de tergend trage start van Jij mag alles zijn, het kinderboekendebuut van bestsellerschrijver Griet Op de Beeck, geïllustreerd door Linde Faas. Een direct succes, dat wel: de eerste oplage is volgens de uitgever in een paar dagen uitverkocht. Maar is het daarmee ook een geslaagd boek?  \n  \nDaar valt wat op af te dingen. Papa zet koffie. 'Nou ja, nee, de espressomachine doet dat.' Zo komt alinea voor alinea Lexi toch maar weer even terug op wat ze in een vorige zin heeft gezegd. Ze legt volstrekt voor de hand liggende zaken uit, valt in herhaling, nuanceert en voorziet van nadere details. Haar vader parkeert de auto 'tussen twee bomen'. Haar moeder heeft weleens moeten overgeven van mosselen. Nergens wordt duidelijk wat het er allemaal toe doet.  \n  \nAlleen waar ze het over haar lerares heeft, zijn haar zinnen scherp en geestig: 'Als je op de speelplaats naar haar toe gaat om een probleem te melden zegt ze altijd dat je moet proberen om het zelf op te lossen. Maar als je dat kon, zou je niet naar de juf gaan, dus.' Inderdaad. Zo lekker nurks had het hele boek wel mogen zijn.  \n  \nWant de lezer heeft ondertussen allang door dat er iets tragisch aan de hand is. Lexi doet te veel haar best voor haar ouders. Moeder ligt met een depressie in bed en heeft al dagen niet gegeten; vader is van 's morgens vroeg tot 's avonds laat aan het werk. Lexi probeert haar ouders weer vrolijk te krijgen door een lievelingsgerecht te koken en leuke uitjes voor te stellen, maar niets lukt. Ze heeft het idee dat ze alles verkeerd doet en wat er misgaat aan haar ligt.  \n  \nDan wordt haar moeder opgenomen in een psychiatrisch ziekenhuis. Lexi moet, ver van huis, voor onbepaalde tijd bij een tante gaan wonen die ze helemaal niet kent. Ineens doen alle details er wél toe. Zeep die raar ruikt, vlees bij het ontbijt, een tante die pils drinkt en rookt en plotseling onbedaarlijk begint te huilen. Het ongemakkelijke van logeren bij iemand die je niet kent, klinkt door in elke zin.  \n  \nHet is net alsof Op de Beeck pas hier bedenkt wat voor boek ze wil maken. Op Lexi heeft dat inzicht in elk geval een weldadig effect. Ze gaat voortvarend op onderzoek uit en zodra ze doorkrijgt wat er aan de hand is en dat ze wél iets kan doen, komt ze op een grandioze, lieve en moedige manier in verzet tegen de grote mensen. Ze sluit vriendschap met de buurvrouw, de enige volwassene die haar serieus neemt, en verzint even simpele als radicale oplossingen waar niemand anders op is gekomen. Krijgt haar strenge juf toch nog een beetje gelijk.  \n  \nMet die kennis achteraf had Jij mag alles zijn veel meer kunnen zijn dan het nu is. De knullig geschreven eerste helft doet de gewaagde en ontroerende ontknoping tekort. Het resultaat is een sympathiek en onderhoudend kijkje in hoe het is om op te groeien bij ouders met psychische problemen. Maar het is nog te veel een schets van het uitstekende kinderboek dat het had kunnen worden.  \n  \nSally Rooney, Jij mag alles zijn, fictie, ***, met illustraties van Linde Faas. Prometheus; 208 pagina's; € 16,99.","intensity":0,"negativity":0,"cluster_id":36,"similar_texts":"text805"},{"id":"67","publisher":"Trouw","date":"2021-09-10","url":"https://krant.trouw.nl/titles/trouw/8321/publications/1351/articles/1443112/15/2","title":"Rechter: digitale postbus MijnOverheid te onduidelijk","text":"De Sociale Verzekeringsbank (SVB) moet alsnog een te laat ingediend bezwaar behandelen, heeft de Centrale Raad van Beroep (CRvB) gisteren geoordeeld. De SVB communiceerde met een burger via de digitale box van MijnOverheid, maar de betreffende persoon had dat niet op tijd gelezen. Dat kan gebeuren, zegt de CRvB, de hoogste beroepsrechter in kwesties over sociale verzekeringen en ambtenarenzaken. Dat kan je mensen eigenlijk niet kwalijk nemen.  \n  \nDe kwestie betrof een man die in november 2017 een aanvraag indiende voor aanvullende bijstand bij zijn ouderdomsuitkering AOW. De SVB vroeg meer informatie, maar kreeg die niet. Daarop besloot de SVB het verzoek niet in te willigen. Het besluit daarover werd alleen naar de Berichtenbox van de man gestuurd. De bezwaartermijn liep tot en met 1 februari 2018, maar de man diende pas op 21 maart van dat jaar een bezwaarschrift in. Te laat, vond de SVB, en nam het bezwaar niet in behandeling.  \n  \nDe man ging tegen het besluit in beroep, omdat hij vond dat hij benadeeld was door de manier waarop het besluit destijds was verstuurd. Volgens de Algemene wet bestuursrecht mag een besluit niet in werking treden voordat het kenbaar is gemaakt. Een bericht mag wel elektronisch gestuurd worden, maar dan moet de geadresseerde hebben laten weten dat hij deze berichten ook ontvangt. De man had wel aangegeven berichten te willen ontvangen, maar niet dat hij dan ook een e-mailmelding wilde krijgen.  \n  \nBurgers kunnen aangeven of ze berichten van instanties willen ontvangen in de Berichtenbox van MijnOverheid, maar niet iedereen krijgt een melding als een bericht wordt toegezonden. Daarvoor moeten burgers apart toestemming geven. Dat kan ertoe leiden dat mensen berichten niet zien en te laat bezwaar maken. Dit was hier dus het geval.  \n  \nDe SVB had volgens de rechter moeten controleren of de burger wel berichten wil ontvangen zonder dat er een e-mailmelding is ingesteld. Dat had de instantie niet gedaan.  \n  \nDe uitspraak betekent volgens het CRvB niet dat nu elke burger die een bericht te laat leest in de Berichtenbox erop kan rekenen dat bezwaren te laat ingediend kunnen worden. De uitspraak geldt alleen voor deze zaak. Er zijn nog altijd uitzonderingen, zoals mensen die wel altijd de Berichtenbox lezen of weten dat een bepaald besluit eraan zit te komen.  \n  \nDe SVB zegt in een reactie dat de uitspraak 'heel interessant' is, en neemt contact op met het ministerie van binnenlandse zaken, die officieel gaat over de Berichtenbox.  \n  \nEerder adviseerde de Nationale Ombudsman het ministerie al om in de gaten te houden of mensen de site nog wel bezoeken nadat ze hem hebben geactiveerd.","intensity":1,"negativity":1,"cluster_id":24,"similar_texts":"text373"},{"id":"68","publisher":"Trouw","date":"2021-09-10","url":"https://krant.trouw.nl/titles/trouw/8321/publications/1351/articles/1443112/11/1","title":"Rusland en westerbuur zetten nieuwe stappen naar uniestaat","text":"Rusland en Wit-Rusland willen binnen twee jaar een gezamenlijke markt voor gas hebben, daarna is het de bedoeling om ook alle grenzen op te heffen voor olie en elektriciteit. De Russische president Vladimir Poetin en zijn Wit-Russische ambtsgenoot maakten de volgende stap in de integratie van de twee landen bekend na alweer hun vijfde tête-à-tête van dit jaar.  \n  \nVooraf bestond al geen twijfel over de insteek van het treffen. Zo viel op de website van het Kremlin al te lezen dat \"de twee leiders de werkresultaten zullen bespreken om de integratieprocessen binnen de Uniestaat te bevorderen\".  \n  \nOf, in gewonemensentaal: Moskou en Minsk zijn dicht bij een akkoord waardoor ze op politiek, militair en economisch vlak feitelijk samensmelten. Die zogeheten uniestaat zou in de praktijk betekenen dat Rusland zijn westerbuur opslokt, waardoor de twee voormalige Sovjetrepublieken in feite als één land doorgaan met onder meer één leger en één muntsoort.\n\nStroomversnelling\n\nDe eerste tekenen dat de onderhandelingen hierover in een stroomversnelling zaten, werden al zichtbaar. Zo deed het Kremlin vorige week maandag een verklaring uitgaan waarin viel te lezen dat Poetin Loekasjenko had gebeld. Officieel om de Wit-Russische president te feliciteren met zijn zevenenzestigste verjaardag, maar tevens om de 'bilaterale samenwerking' tussen beide landen te bespreken.  \n  \nDoorgaans is zo'n zinsnede een holle toelichting, maar dat lag deze keer anders, zo bleek twee dagen na het telefoongesprek, toen Loekasjenko tegenover het Wit-Russische staatspersbureau Belta verklaarde dat Moskou op korte termijn een enorme hoeveelheid wapens zal leveren aan Minsk. \"Rusland zal ons in de nabije toekomst voorzien van - ik ga niet zeggen tegen welke prijs - tientallen vliegtuigen, helikopters en de belangrijkste luchtafweersystemen\", zei Loekasjenko. \"Wellicht zelfs S-400 [raketsystemen, red.]. Die hebben we hard nodig.\"  \n  \nEen dag eerder, op 31 augustus, had de Wit-Russische ambassade in Moskou al gemeld dat de gesprekken over de vorming van een uniestaat 'constructief' verliepen. Volgens de Wit-Russische ambassadeur in Moskou waren zelfs alle hoofdstukken van het zogeheten Verdrag over de Unie tussen Wit-Rusland en Rusland zo goed als klaar.  \n  \nOngetwijfeld lag dat 'stappenplan richting integratie' gisteren dan ook op tafel tijdens het onderonsje tussen Poetin en Loekasjenko. Een document waar met name de Russische president met veel welbehagen doorheen zal hebben gebladerd. Het is geen geheim dat de oprichting van een uniestaat een lang gekoesterde wens is van Poetin.\n\nSoevereiniteit\n\nIn Minsk bestaat daarentegen de - gegronde - vrees dat verregaande integratie tussen beide landen ten koste gaat van de Wit-Russische soevereiniteit. Loekasjenko en co zijn als de dood dat Wit-Rusland binnen een uniestaat met de grote oosterbuur verandert in een Russische provincie en dus hield Loekasjenko lange tijd de boot af.  \n  \nMaar de kaarten liggen nu anders. Sinds Loekasjenko zijn land vorig jaar augustus in een diepe crisis stortte toen hij de overwinning uitriep na frauduleus verlopen verkiezingen, heeft hij in de onderhandelingen met zijn Russische collega niet meer zoveel te willen.  \n  \nDaar waar hij voorheen nog van twee walletjes kon eten door met zowel de Europese Unie als Rusland zaken te doen, heeft hij die optie niet meer nu Brussel het voorbije jaar talloze sancties tegen zijn regime instelde vanwege de aanhoudende repressie in het land.  \n  \nDaardoor kan Loekasjenko inmiddels niet anders dan zijn blik naar Moskou wenden. Vooralsnog ontvangt Poetin hem daar met open armen. Maar voor niets gaat de zon op, weet ook Loekasjenko. Want nu zijn regime steeds afhankelijker wordt van Poetin, heeft de potentaat vrijwel geen manoeuvreerruimte meer in de onderhandelingen.  \n  \nEn dus lijkt het slechts een kwestie van tijd totdat die door Poetin zo felbegeerde uniestaat er ook daadwerkelijk komt.","intensity":0,"negativity":1,"cluster_id":32,"similar_texts":"text478"},{"id":"69","publisher":"De Telegraaf","date":"2021-09-11","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/e57d88771d61a90d49f4cba8a08fe8da/web/OPS/cciobjects.json&hash=717b95c04f6ca38ce1f6#/pages/46-47","title":"Schmidt open voor langer verblijf","text":"Schmidt open voor langer verblijf\n\nEINDHOVEN Roger Schmidt, de trainer van PSV, wil niet vooruitlopen op de gesprekken over contractverlenging die binnen een paar weken van start zullen gaan. Maar hij liet in de aanloop naar het treffen vanavond (21.00 uur) met AZ wel blijken dat hij open staat voor een langer verblijf.\n\nHet lijkt zelfs voor de hand liggend dat de trainer met het aflopende contract aan bijvoorbeeld Mario Götze heeft kenbaar gemaakt wat zijn persoonlijke plannen zijn, alvorens de Duitse middenvelder zijn contract bij PSV liet openbreken en verlengen. In de komst van Götze had Schmidt een groot aandeel.\n\nSchmidt: „Ik heb ambities. Daar heb je goede spelers voor nodig. Als die dan verlengen, dan helpt dat enorm. Op tactisch gebied en mentaal is het allemaal veel beter. We hebben dit seizoen al tien goede duels gespeeld. Een dergelijke periode hadden we het afgelopen seizoen niet. PSV speelt nu zoals ik het voor ogen heb. We hebben een eigen stijl. Offensief voetbal, met veel energie past bij de kwaliteiten van deze selectie. Het is goed om naar te kijken.”\n\nSchmidt wil zich met pittige ontmoetingen met AZ, Real Sociedad en Feyenoord voor de boeg vooral op het veldwerk concentreren. Hij noemde het een goed teken dat spelers zo graag in Eindhoven zijn. Schmidt, die in de zomer door verschillende clubs uit de Bundesliga begeerd werd, zal ook dat meewegen als er over contractverlenging gesproken wordt.\n\nPSV moet het in Alkmaar doen zonder Davy Pröpper en Maxi Romero. Ibrahim Sangaré (lies) is een twijfelgeval.","intensity":0,"negativity":0,"cluster_id":23,"similar_texts":"text401"},{"id":"70","publisher":"De Telegraaf","date":"2021-09-10","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/cbc651d07c28a6a4e0b0e76c415c9ab0/web/OPS/cciobjects.json&hash=1e77e068adea3e9edc04#/pages/4-5","title":"Segers: mogelijk opnieuw stemmen","text":"Segers: mogelijk opnieuw stemmen\n\nInformateur Johan Remkes (l.) en CU-leider Gert-Jan Segers troffen elkaar donderdag in de Stadhouderskamer voor een gesprek over de kabinetsformatie. \n\nFoto ANP/HH  \n\n\nCU-leider van gedachten veranderd\n\nVan onze parlementaire redactie\n\nDen Haag De formatie is zo ingewikkeld geworden, dat CU-leider Gert-Jan Segers sombert over een grotere kans op nieuwe verkiezingen. Maar bij de formerende partijen wordt dat niet als een aantrekkelijk scenario gezien. Maandag gaan de gesprekken verder, eerst wordt het CDA-congres van dit weekend afgewacht.\n\n„Tot enkele weken geleden had ik dat echt niet in mijn hoofd”, zegt Segers donderdagmiddag na zijn gesprek met de nieuwe informateur Johan Remkes over de kans op nieuwe verkiezingen. Maar de laatste ontwikkelingen hebben hem van gedachten doen veranderen: „Nu zou het kunnen.”\n\nDe formatie is ’gewoon ingewikkeld geworden’, stelt Segers met gevoel voor understatement vast. „We hebben een lezing gehad van mevrouw Kaag waarvan iedereen zich afvraagt: hoe zitten dan die verhoudingen tussen de hoofdrolspelers?”\n\nDe CU-leider doelt op de HJ Schoo-lezing van D66-leider Sigrid Kaag maandagavond, waarin ze stevig uithaalde naar VVD-voorman Mark Rutte. Dat kwam bovenop de toch al rotsvast zittende formatie, waarin partijen elkaar vooral uitsluiten (D66 tegen CU, VVD/CDA tegen PvdA/GL) of juist te stevig vasthouden (PvdA en GL). Segers: „Er zijn blokkades die niet meer worden opgelost. Er lijkt niks logisch te zijn.”\n\nAngst\n\nMaar voor nieuwe verkiezingen zijn de geesten in Den Haag nog niet rijp. Er klinkt bijvoorbeeld angst dat er dan nog meer zetels naar flankpartijen gaan, die niet constructief mee willen denken over het vormen van een nieuwe regering.\n\nSegers sprak donderdag net als Lilianne Ploumen (PvdA), Jesse Klaver (GL) en oud-informateur Mariëtte Hamer met Remkes. Dat leverde de informateur materieel weinig op. Ploumen en Klaver lieten hem weten geen rol voor zichzelf te zien bij een minderheidskabinet. Ze hebben geen trek om dat te gedogen. \n\nDat wil Segers ook niet, maar hij liet eerder weten zich in die situatie wel ’constructief’ op te stellen.\n\nHamer ziet het liefst dat VVD, D66 en CDA samen een minderheidskabinet gaan vormen. Volgens de oud-informateur moet het daarom nu gaan over ’comfort voor partijen die in een kabinet stappen’. Dat moet Rutte, ondanks de uithaal van Kaag, volgens Hamer nu gaan bieden aan de D66-leider. Want het formatie-probleem is volgens haar breder dan de spanningen tussen Rutte en Kaag. „Ik denk dat elke andere leider van D66 met hetzelfde probleem zou zitten: hoe raak ik niet geïsoleerd in een kabinet met partijen die ik zelf zie als de rechtervleugel?” Bij D66 klinkt dan ook nog altijd de voorkeur voor een minderheidskabinet zonder CDA.\n\nHamer roept op tot haast. „Als je nog langer wacht met knopen doorhakken raakt iedereen in het putje. Zelf zou ik ook vaart maken”, zegt de langstzittende informateur ooit.\n\nInformateur Remkes wil maandag weer verder gaan met gesprekken. Waarschijnlijk gaan er uitnodigingen naar VVD, D66 en CDA. \n\nCongres\n\nBij die laatste partij wordt dit weekend wel met extra aandacht gekeken naar het partijcongres. Bij de christendemocraten is het al lange tijd onrustig, maar de verwachting in Den Haag is dat het congres geen grote brokken zal opleveren.\n\n’Er lijkt niks logisch te zijn’","intensity":0,"negativity":0,"cluster_id":21,"similar_texts":"text267"},{"id":"71","publisher":"De Telegraaf","date":"2021-09-11","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/e57d88771d61a90d49f4cba8a08fe8da/web/OPS/cciobjects.json&hash=106bbbfb5865494ff23d#/pages/52-53","title":"Slotakkoord van de maestro","text":"Slotakkoord van de maestro\n\nSven Kramer over zijn plannen voor komend schaatsseizoen: „Ik weet dat ik nog steeds in de ’shooting range’ zit om op olympisch goud te mikken.” \n\nSven Kramer (r.), hier met zijn coach Jac Orie, maakt graag tijd voor een dolletje. Al wordt er in het zonnige Toscane ook keihard getraind. „We geven hier nog een laatste slinger aan ons duurvermogen.” \n\nFoto’s \n\nRobert Prins\n\n❮❯\n\nREPORTAGE Hongerige Sven Kramer legt in Toscane de basis voor zijn allerlaatste schaatswinter\n\nVeel atleten kunnen hun sportprestaties plotseling beter relativeren nadat ze vader of moeder zijn geworden, maar voor Sven Kramer (35) is dat tijdperk nog niet aangebroken. In de aanloop naar zijn laatste seizoen als schaatser is de Friese maestro onverminderd hongerig en kritisch op zichzelf. Kan Kramer nog één keer vriend en vijand verbazen door over 21 weken in Peking zijn vijfde olympische gouden plak te winnen? \n\nTijdens een trainingskamp in het Italiaanse Cecina gaat de kopman van \n\nJumbo-Visma dieper in op tal van zaken.\n\ndoor Nick Tol\n\nHet gesprek is een minuut of tien bezig als Sven Kramer rigoureus een pauze inlast. De Italiaanse muggen hebben het duidelijk op hem voorzien en ze negeren zijn herhaaldelijke oproep om hem met rust te laten. En dus zit er maar één ding op: zijn korte broek vervangen door een lange. „Anders blijven ze me te grazen nemen”, zegt Kramer terwijl hij terugloopt naar zijn hotelkamer, lachend als een boer met kiespijn. \n\nLos van de bloeddorstige insecten zijn de omstandigheden aan de Toscaanse kust bijna jaloersmakend. Het is er een graad of 28. Strakblauwe hemel, het geluid van de golvende Tyrreense Zee en uiteraard Italiaanse koffie op de strandtafel. Het klinkt als vakantie, maar voor de schaatsers zijn dit soort trainingskampen juist loodzwaar. „We geven hier nog een laatste slinger aan ons duurvermogen, voordat we straks de winter ingaan en bijna alleen nog maar wedstrijden rijden”, legt Kramer uit. \n\nDe sportman in hem houdt zielsveel van het leven dat hij hier in Cecina kan leiden: keihard trainen, eten, slapen, een beetje dollen en de volgende dag weer hetzelfde recept. Vroeger deed Kramer het bijna het hele jaar door op deze manier, maar sinds oktober 2018 heeft hij samen met zijn vriendin Naomi van As een dochter: Kae. En ja, het vaderschap brengt nu eenmaal verantwoordelijkheden met zich mee. Normaal gesproken blijft de schaatsgrootheid bijvoorbeeld altijd ver uit de buurt van mensen die grieperig zijn, omdat topsporters bovengemiddeld vatbaar zijn voor virussen en dergelijke. Maar wat doe je als je eigen kind zich beroerd voelt?\n\nKramer lacht: „Ja, dat is lastig. Het hoort er natuurlijk bij. En dan kan het zomaar gebeuren dat je midden in de nacht met een overgevend kind in je armen onder de douche staat, een paar dagen voor een wedstrijd. Als topsporter moet je zoiets dan misschien niet doen, maar als vader ga je het echt niet uit de weg. Daar denk je niet eens over na. Dat is instinct. Al zal ik me in het komende olympisch seizoen waarschijnlijk wel wat langer bezinnen als zich een vergelijkbare situatie voordoet...” \n\nVorig jaar miste hij het NK Allround in Thialf door een buikgriepje dat hij hoogstwaarschijnlijk opliep in de huiselijke kring. Dat kan Kramer zich dit seizoen niet permitteren. Wat dat betreft heeft hij ook veel mensen om hem heen die zich prima in zijn situatie kunnen inleven. Zijn vriendin is immers tweevoudig olympisch hockeykampioen en zijn ouders Elli en Yep schaatsten vroeger allebei op respectabel niveau hun wedstrijden. „Ik heb het thuis ook zeker hartstikke goed voor elkaar”, verzekert Kramer. „Ik word nog steeds erg ontlast door de mensen in mijn omgeving en daar ben ik superblij mee. In Nederland kan ik op vrijwel dezelfde manier een professional zijn als tijdens een trainingskamp in het buitenland. Dat neemt niet weg dat ik Kae echt kan missen als ik weg ben. Dat was ik natuurlijk niet gewend. Vroeger trok ik de deur achter me dicht en werkte ik onbezorgd al mijn trainingen af. Nu zit ik in een andere levensfase, en die vind ik oprecht óók heel mooi.”\n\nNa dit seizoen gaat Kramer op sportief vlak eveneens een andere fase in, aangezien hij zijn afscheid als professioneel atleet al heeft aangekondigd. Zijn collega’s kunnen zich er echter nog weinig bij voorstellen. Die voorspellen bijna unaniem dat Kramer langer zal doorgaan als zijn seizoen goed verloopt. Hij straalt immers nog opvallend veel plezier en gretigheid uit. „Maar het gaat niet gebeuren”, zegt Kramer met een brede grijns. „Een keiharde call ga ik nu niet maken, maar laat ik het zo zeggen: het moet heel gek lopen wil ik langer doorgaan. Ik beleef er nog erg veel lol aan, dat is zeker waar. Alleen, het is ook wel een keer mooi geweest. Wat dat betreft maakt het niet uit of komend seizoen goed of slecht verloopt.” \n\nNaar die laatste kwestie is menig schaatsliefhebber wél benieuwd. De voortekenen spreken in elk geval in het voordeel van Kramer. Ruim vier maanden terug werd hij geopereerd aan zijn onderrug, om de slepende pijn op die plek in zijn lichaam te verminderen. Vooralsnog is dat een juiste beslissing gebleken. „In eerste instantie word je door zo’n medische ingreep wel even teruggeworpen. Het was ook best een risico, maar gelukkig ben ik er goed van hersteld en word ik fysiek nog elke maand beter. Ik ben heel benieuwd hoe het straks tijdens de winter uitpakt. Als ik ervoor kan zorgen dat de pijn een beetje steady blijft, heb ik al een voorsprong ten opzichte van de afgelopen jaren. Het zal hoe dan ook een zwakke plek blijven.” \n\nOndanks zijn imponerende palmares was de kritiek op zijn sportieve prestaties in de afgelopen twee jaar best stevig. Natuurlijk werd hij in 2019 nog Europees kampioen allround in Collalbo, maar de ongekende dominantie van weleer was er niet meer. Wie iets dieper in de statistieken duikt, ziet echter ook dat Kramer vorig seizoen meermaals tijden heeft laten noteren waarmee hij voorheen iedereen op een hoop reed. Uit de testen van zijn coach Jac Orie blijkt eveneens dat de 30-voudig(!) wereldkampioen nog steeds tot de absolute top behoort. Alleen die kwellende rugpijn speelde hem in het recente verleden te vaak parten. „Die rekensom heb ik zelf natuurlijk ook gemaakt”, vertelt Kramer. „Ik kan het goed in perspectief plaatsen en weet dat ik nog steeds in de shooting range zit om op olympisch goud te mikken. Als ik zelf het gevoel had dat ik geen kans meer zou maken, zou ik hier nu niet zijn.” \n\nHij focust zich de komende maanden op de 5 kilometer en ploegenachtervolging. En vooral op die eerste afstand zijn er aardig wat kapers op de kust. Zijn ploeggenoot Patrick Roest, Ted-Jan Bloemen, de Noor Sverre Lunde Pedersen en niet te vergeten de wereldkampioen van afgelopen seizoen: de Zweed Nils van der Poel. Maar goed, een topsporter bekijkt het stap voor stap. Eind deze maand rijdt Kramer mogelijk eerst een 3000 meter op het NK voor clubs in Thialf. Daarna wachten trainingswedstrijden in het Duitse Inzell, de NK Afstanden, vier World Cups en eind december het belangrijkste event van de eerste seizoenshelft: het olympisch kwalificatietoernooi in Heerenveen. Daar zal Kramer zijn ticket voor de Winterspelen van Peking moeten veroveren. „Uiteindelijk komt het dit seizoen neer op twee keer twaalf rondjes héél hard schaatsen”, besluit de stayer, weer met die kenmerkende glimlach op zijn gelaat. Het klinkt zo makkelijk. „Ik doe in ieder geval alles wat binnen mijn macht ligt om nog één fantastische winter te draaien. En dan zal straks op het ijs blijken of alles op z’n plaats valt.” \n\nHet laatste hoofdstuk van een memorabel schaatstijdperk wordt binnenkort geschreven...\n\n’Ik zit nu in een andere levensfase, en\n\ndie vind ik oprecht óók heel mooi’\n\n’Mijn dochter kan ik echt missen als ik weg ben, dat was ik natuurlijk niet gewend’","intensity":0,"negativity":0,"cluster_id":40,"similar_texts":"text617"},{"id":"72","publisher":"NRC Handelsblad","date":"2021-09-10","url":"https://www.nrc.nl/nieuws/2021/09/09/spectaculair-acteergeweld-in-nieuwe-scenes-uit-een-huwelijk-a4057773#20210910-79798-220","title":"Spectaculair acteergeweld in nieuwe Scènes uit een huwelijk","text":"Serie Acteurs Oscar Isaac en Jessica Chastain vertellen over de intieme, rauwe remake van Bergmans ‘Scenes from a Marriage’: „Het voelt echt. We willen ongemak en  imperfectie laten zien.”,Acteurs Oscar Isaac en Jessica Chastain gingen onlangs viral dankzij een filmpje dat gemaakt was op de rode loper van het filmfestival in Venetië. Isaac gaf Chastain namelijk een kusje op haar arm. In de vertraagde versie van de beelden was volgens opgewonden socialemedia-gebruikers meer passie te zien dan in de meeste romantische films. Fans van het bevriende duo (ze hebben geen relatie met elkaar) kunnen nu hun hart ophalen: de twee zijn zo’n vijf uur lang samen te zien in Scenes from a Marriage, een nieuwe versie van de invloedrijke Zweedse tv-serie uit 1973 van cineast Ingmar Bergman.\n\nDe adaptatie voor HBO van schrijver en regisseur Hagai Levi neemt de grote lijnen van het klassieke scheidingsdrama over, maar bevat ook nieuwe elementen. Opvallend is de keuze om afleveringen te openen met de hoofdrolspelers die op de set rondlopen voordat ze aan een scène beginnen. De coronapandemie speelt geen rol in het verhaal, maar is op deze manier wel zichtbaar: medewerkers in mondkapjes rennen rond voordat de opnames beginnen.\n\nDat je dit aspect snel vergeet is te danken aan het spectaculaire werk van Isaac en Chastain, die het Amerikaans echtpaar Jonathan en Mira spelen. We volgen dit paar meerdere jaren terwijl hun huwelijk implodeert. Zij werkt in de techwereld en is de kostwinner, hij is leraar filosofie en neemt de meeste zorgtaken voor hun dochter op zich. Die dynamiek zorgt in de eerste aflevering al voor spanning.\n\nHaat, liefde en alles ertussenin komt voorbij in de vijf afleveringen. Vrijwel de gehele serie bestaat uit scènes tussen de twee spelers. Zoiets klinkt als een droom voor acteurs, maar kan ook een nachtmerrie zijn als de chemie er niet is. Gelukkig is die er in overvloed.\n\nTijdens een Zoomsessie op een zondag in augustus is de klik tussen de acteurs merkbaar. NRC is met een groepje journalisten aanwezig bij een virtueel gesprek en kan één vraag stellen. De sfeer zit er meteen in. „Ik wil beginnen met een seksvraag”, zegt de eerste journalist die aan de beurt is. Want tussen de ruzies en discussies door kunnen Jonathan en Mira moeilijk van elkaar afblijven, ook wanneer ze elkaar net zwaar hebben beledigd. Hoe gingen de acteurs om met de intieme scènes? Het rustige tempo helpt, aldus Isaac. „We laten dingen leven en willen momenten laten zien die er normaal gesproken uitgeknipt worden, zoals Jonathan die zichzelf wast na de seks. Het voelt echt. We willen ongemak en imperfectie laten zien.” Chastain vult aan: „Er was een intimiteitscoördinator, dus we konden veel praten over wat je wel en niet zou zien. Maar het gaat over meer dan dat. Wat mij betreft hebben de meest intieme scènes niet eens met seks te maken. Een kwetsbaar moment van mijn personage in de douche bijvoorbeeld.”\n\nEen hele zit\n\nDe twee houden elkaar tijdens het groepsinterview bij de les. „Wat denk jij, Oscar?”, zegt Chastain lachend nadat ze een uitgebreid antwoord heeft gegeven op de vraag of ze geen aarzeling voelde bij dit project. Want het zal ongetwijfeld vergeleken worden met het origineel. Chastain voelde dat wel een beetje, ook omdat ze eerder met Liv Ullman gewerk heeft, de hoofdrolspeelster in het origineel. „Ik aanbid haar en dacht: kan ik dit doen? Hoe kun je perfectie verbeteren?” Daarnaast kwam ze pas laat aan boord nadat Michelle Williams het project moest verlaten vanwege een andere klus. „Oscar was een grote reden om het te doen. Normaal gesproken zou ik zoiets niet aannemen met zo weinig voorbereidingstijd. Ik tekende en drie dagen later waren we aan het repeteren.” Isaac had na een gesprek met Levi geen aarzeling meer: „Het voelde alsof we iets anders deden dat het origineel, iets zo eerlijk mogelijk.”\n\nIsaac en Chastain kunnen de uitdaging aan en zijn spectaculair goed in de rauwe en emotionele scènes, bijvoorbeeld wanneer ze vol emotie proberen om een koffer in te pakken terwijl ze het niet verstandig is dat nog in dezelfde ruimte zijn. Toch zal de ongeduldige kijker moeite hebben met de serie: als geheel is het een hele zit. Het script zelf is niet meeslepend genoeg om de speelduur te verantwoorden. Van Bergmans serie werd destijds een ingekorte filmversie gemaakt. Misschien kan men overwegen om dat ook met deze serie te doen.\n\nMiniserie\n\nScenes from a Marriage\n\nVan: Hagai Levi\n\nMet: Oscar Isaac, Jessica Chastain.\n\nZiggo Movies & Series, 5 afleveringen van een uur (vanaf maandag 13 september).\n\n●●●●●\n\nNieuwsbrief\n\nNRC Kijktips\n\nWat moet je deze week kijken? Tips voor boeiende programma’s, series en films\n\nInschrijven\n\nEen versie van\n\ndit artikel\n\nverscheen ook in\n\nNRC Handelsblad\n\nvan 10 september 2021\n\nEen versie van\n\ndit artikel\n\nverscheen ook in\n\nNRC in de ochtend\n\nvan 10 september 2021","intensity":1,"negativity":0,"cluster_id":41,"similar_texts":"text704"},{"id":"73","publisher":"De Telegraaf","date":"2021-09-11","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/e57d88771d61a90d49f4cba8a08fe8da/web/OPS/cciobjects.json&hash=063e48e1b30f96c9b284#/pages/30-31","title":"Student uit buitenland is goudmijn","text":"Student uit buitenland is goudmijn\n\nDe universiteiten zien buitenlandse studenten graag komen. Vooral de studenten buiten de Europese Unie betalen een godsvermogen. \n\nUniversiteiten zijn hun bestaansrecht uit het oog verloren. De focus zou moeten liggen op Nederlandse studenten. \n\nOp goed en kwalitatief hoogwaardig onderwijs. \n\nNu worden colleges vaak in zeer gebrekkig Engels gegeven, alleen maar voor de buitenlandse student. En nu komen de buitenlandse studenten ook nog in de knel bij het vinden van huisvesting. \n\nVoor mij hét bewijs dat de universiteiten veel te ver zijn doorgeschoten in het aantrekken van buitenlandse studenten en zich eens moeten afvragen waar ze voor moeten staan (en gaan).\n\nJ. Smulders, Arnhem","intensity":0,"negativity":0,"cluster_id":31,"similar_texts":"text95"},{"id":"74","publisher":"De Volkskrant","date":"2021-09-10","url":"https://krant.volkskrant.nl/titles/volkskrant/7929/publications/1356/articles/1443119/13/1","title":"Student zonder huis en thuis","text":"### Buitenlandse studenten\n\nDe 'mars der daklozen' trok donderdag door de Groningse binnenstad, slechts drie dagen na de feestelijke opening van het academisch jaar. Een groep van 75 boze studenten heeft het Academiegebouw van de Rijksuniversiteit Groningen bezet. Ze wilden aandacht vragen voor een probleem dat elk jaar nijpender wordt. Beelden van buitenlandse studenten die noodgedwongen in een Gronings tentenkamp moesten slapen, gingen in 2018 het land door. 'De tenten zijn weg, maar de situatie is nog steeds onhoudbaar', zegt Marinus Jongman van Shelter Our Students (SOS), dat de mars organiseert.  \n  \nVanuit zijn werkkamer in het gemeentehuis geeft de Groningse woonwethouder Roeland van der Schaaf (PvdA) de demonstranten groot gelijk: 'Mijn hart bloedt als ik over deze situatie spreek.' In Groningen is volgens hem sprake van een 'sociaal drama'. Zo'n 180 buitenlandse studenten slapen bij andere studenten op de bank, honderden anderen komen volgens Van der Schaaf in noodopvang terecht. 'Zo wil je buitenlandse studenten niet welkom heten.'  \n  \nDe internationale student is gewild en geliefd, goed voor het aanzien van universiteiten en hogescholen (al zijn het er daar veel minder), die het deels moeten hebben van hun uitwisseling met buitenlandse onderwijsinstellingen. Die student past prima in de open kenniseconomie, waarin Nederland internationaal talent graag een kans biedt om te floreren (en te blijven hangen en belasting te betalen).  \n  \nHet mes snijdt aan twee kanten. Veel Nederlandse studenten willen dolgraag in het buitenland studeren of stage lopen. Dan helpt het als de universiteit zelf ook een beetje gastvrij is.  \n  \nBuitenlandse studenten zijn waardevol voor het onderwijs, zegt bestuursvoorzitter Geert ten Dam van de Universiteit van Amsterdam (UvA). 'Ze brengen hun eigen invalshoeken, wereldbeelden en culturele achtergronden met zich mee. Nederlandse studenten vinden het fijn om met mensen uit andere landen in zo'n international classroom te zitten. Sommigen kiezen daar bewust voor door een niet-Nederlandstalige studie te volgen.'  \n  \nDe Universiteit Twente (motto: high tech, human touch) kan zich inmiddels geen leven zonder buitenlandse studenten meer voorstellen. Dat is een kwestie van vraag en aanbod. Woordvoerder Laurens van der Velde: 'Bedrijven in de regio staan te schreeuwen om technische talenten, maar die komen er niet genoeg vanuit de Nederlandse markt. En buitenlandse studenten staan te springen om hier aan de slag te gaan.' Ten Dam: 'Nederland heeft heel goed wetenschappelijk onderwijs tegen een relatief lage prijs.'  \n  \nEr is niets mis mee dat je 'hier als EU-inwoner met een middelbareschooldiploma al kunt komen studeren', zegt de Groningse actievoerder Jonkman. 'Maar de werkdruk, onderwijscapaciteit en huisvesting staan enorm onder druk. De rek is eruit.'  \n  \nHet bijbouwen van honderden kamers voor studenten hielp Groningen te weinig om het woonprobleem op te lossen. Elk jaar kloppen meer buitenlandse studenten aan de deur van de Rijksuniversiteit en de Hanzehogeschool. 'We kunnen er niet tegenop bouwen', zegt wethouder Van der Schaaf over die toestroom.  \n  \nHoewel hij doorbouwen als een deel van de oplossing ziet, wil Van der Schaaf vooral eerder van de universiteit en hogeschool weten hoeveel studenten de stad precies kan verwachten. 'Nu horen onderwijsinstellingen pas na de zomer hoeveel het er zijn, terwijl ik dit het liefst al in juni of juli duidelijk wil hebben. Dan kun je daar beter op anticiperen.'  \n  \nMaar voor het over oplossingen gaat, moet Nederland zichzelf een andere, wezenlijke vraag stellen, vindt voorzitter Pieter Duisenberg van universiteitenkoepel VSNU. Hoe willen we ons land en onderwijssysteem positioneren? Zijn we inderdaad een open kenniseconomie die de deur open blijft zetten voor buitenlands talent? En zo ja, hebben we genoeg plek om al deze mensen aan dak boven hun hoofd te helpen?  \n  \nVoor Duisenberg lijdt het geen twijfel dat Nederland de buitenlandse studenten met open armen moet blijven ontvangen. 'Ze zijn goed voor de kwaliteit van onderwijs en onderzoek, een bron van talent voor de arbeidsmarkt en ze zijn belangrijk voor de internationale positie van Nederland.' Hij wijst ook op berekeningen van het Centraal Planbureau uit 2019 dat een buitenlandse student de economie meer oplevert dan hij kost.  \n  \nWelke universiteit je het ook vraagt, overal klinkt tevredenheid over de mentaliteit van de buitenlandse student. Hardwerkend, leergierig, bereid er iets van te maken. En niet alleen omdat ze duizenden kilometers van huis zitten te blokken voor een mooie toekomst. Veel studenten komen 'gewoon' uit België en Duitsland.  \n  \nDe Erasmus Universiteit vindt haar 23 procent internationale studenten 'acceptabel'. Aanwijzingen dat zij de Nederlandse studenten verdringen, heeft de universiteit niet. 'Verschillende opleidingen worden bij ons ook in het Nederlands aangeboden en studenten zijn vrij om zelf een opleiding te kiezen in Nederland.'  \n  \nAan de Universiteit Maastricht zijn de Nederlandse studenten zelfs in de minderheid (45 om 55 procent). Geen enkel probleem, vinden ze daar. De universiteit is nu eenmaal internationaal georiënteerd, samenwerking met andere nationaliteiten geldt er als pijler in het onderwijs. 'We zien niet alleen Zuidoost-Nederland, maar ook de Euregio als ons achterland.'  \n  \nMaastricht 'koestert' daarom zijn internationale studenten. 'We voelen ons op dit moment ook helemaal niet geroepen om ze te weren'. Dat zou trouwens ook weinig zin hebben, denkt de woordvoerder. Veel internationale studenten kiezen volgens de universiteit vooral op basis van 'naam, faam, verhalen van bekenden en regionaal aanbod' voor Maastricht, en niet vanwege de folders, open dagen en beurzen waar de universiteit zichzelf verkoopt.  \n  \nToch vindt Ten Dam van de UvA dat de grenzen aan de groei zo langzamerhand bereikt zijn. 'We willen de toestroom van studenten kunnen reguleren, dat kan nu niet. Binnen de EU kan iedereen hier komen studeren en dat begint te knellen. Dat zie je in huisvesting, maar het kan ook betekenen dat de toegankelijkheid voor Nederlandse studenten in het gedrang komt.'  \n  \nAan de UvA komt een kwart van de 40 duizend studenten uit een ander land dan Nederland. 'Sommige studierichtingen bij ons werven nog wel, omdat ze een iets meer gemêleerde studenteninstroom willen', zegt Ten Dam. 'We zijn ook heel principieel een tweetalige universiteit, met waar het kan een tweetalig opleidingsaanbod waaruit studenten kunnen kiezen. Maar centraal werven als UvA doen we bewust niet meer.' De Universiteit Twente raadde dit jaar studenten die nog geen kamer hadden aan hun studie te heroverwegen.  \n  \nHet aantal aanvragen voor een vergunning door studenten van buiten de EU zit weer op het niveau van voor corona, maakte de Immigratie- en Naturalisatiedienst (IND) maandag bekend. De ruim 15 duizend aanvragen (dat zijn de cijfers tot en met juli) kwamen vooral uit China, India, de Verenigde Staten, Turkije en Indonesië. Bij hen is Economics & Business het meest in trek, gevolgd door Social Sciences, Engineering en Arts & Culture.  \n  \nUniversiteiten en hogescholen kunnen niet zomaar aan een knop draaien om de toestroom dicht te knijpen. Een optie is het totale aantal studenten per opleiding verlagen of opleidingen simpelweg niet meer in het Engels aanbieden. Met het eerste duperen ze ook de Nederlandse student (en zichzelf, omdat ze per student betaald krijgen). Het tweede zou meer effect hebben, al kiezen veel Nederlandse studenten er met het oog op hun toekomst juist bewust voor een opleiding in het Engels te volgen.  \n  \nDe meest botte bijl is een politiek instrument. Het in 2019 door de Tweede Kamer omarmde wetsvoorstel Taal en Toegankelijkheid regelt een numerus fixus voor buitenlandse studenten, die Nederlandse studenten ongemoeid laat. Onderwijsinstellingen moeten die maatregel dan wel kunnen motiveren. Het wetsvoorstel maakt ook een verhoging van het collegegeld voor studenten van buiten de Europese Economische Ruimte mogelijk.  \n  \nVoorlopig gebeurt er echter niets met het voorstel, omdat de Eerste Kamer het in februari dit jaar controversieel heeft verklaard. Het is daarmee aan een nieuw kabinet om zich erover te buigen. Intussen loopt het aantal internationale studenten ook dit collegejaar verder op.  \n  \nDe instroom in Groningen is onderschat, vindt de actievoerende Marinus Jongman, en de situatie is nog precies zo als in 2018. 'Alleen slapen de buitenlandse studenten niet meer in tenten, maar bij mensen op de bank.'","intensity":0,"negativity":0,"cluster_id":42,"similar_texts":"text749"},{"id":"75","publisher":"De Telegraaf","date":"2021-09-10","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/cbc651d07c28a6a4e0b0e76c415c9ab0/web/OPS/cciobjects.json&hash=33e2e6bb1355f6373e36#/pages/24-25","title":"SVB te laks met bericht","text":"SVB te laks met bericht\n\nMIJnoverheid\n\nAls de overheid burgers een bericht stuurt naar de Berichtenbox van MijnOverheid, moet de geadresseerde wel hebben laten weten die berichten ook te kunnen ontvangen. De rechter oordeelde donderdag dat de Sociale Verzekeringsbank (SVB) hierin tekort is geschoten. De SVB vroeg een man die een aanvraag indiende voor aanvullende bijstand om meer informatie, maar kreeg die niet. De SVB wees het verzoek af en stuurde dit besluit alleen naar de Berichtenbox van de man. Een bezwaarschrift van de man kwam vervolgens te laat. Maar de SVB moet dus nu alsnog dat bezwaar behandelen.","intensity":1,"negativity":0,"cluster_id":24,"similar_texts":"text29"},{"id":"76","publisher":"De Telegraaf","date":"2021-09-11","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/e57d88771d61a90d49f4cba8a08fe8da/web/OPS/cciobjects.json&hash=a5410978fd0e1e7d4d99#/pages/52-53","title":"Sven Kramer pas na seizoen in gesprek over directiefunctie","text":"Sven Kramer pas na seizoen in gesprek over directiefunctie\n\nCECINA Over zijn concrete toekomstplannen kan Sven Kramer vooralsnog weinig loslaten. Het is bekend dat hij na zijn schaatscarrière aan de slag gaat als directielid van Team Oranje, de overkoepelende organisatie van de wieler- en schaatsploegen van Jumbo-Visma. Maar hoe zijn rol er precies uit gaat zien, is nog onduidelijk. \n\n„De verdere invulling zal na dit seizoen verder worden doorgesproken”, aldus het 35-jarige schaatsicoon, die niet bang zegt te zijn voor het zwarte gat. Hij heeft immers ook nog zijn eigen Sven Kramer Academy, waarmee hij de Nederlandse jeugd kennis wil laten maken met de sport die hij zo liefheeft. Zijn boezemvriend en ex-schaatser Douwe de Vries runt deze organisatie. „En waarschijnlijk zal ik daar na mijn carrière ook meer tijd in gaan investeren”, aldus Kramer. „De komende maanden richt ik me voor de volle honderd procent op het olympisch schaatsseizoen.”","intensity":0,"negativity":0,"cluster_id":40,"similar_texts":"text780"},{"id":"77","publisher":"Trouw","date":"2021-09-10","url":"https://krant.trouw.nl/titles/trouw/8321/publications/1351/articles/1443112/8/4","title":"Twee verdachten geweld Mallorca langer vast","text":"Het voorarrest van twee 18-jarige verdachten die mogelijk bij het uitgaansgeweld op Mallorca betrokken waren, is gisteren met 60 dagen verlengd. De twee Hilversummers, die op 24 augustus werden aangehouden, worden verdacht van een poging tot doodslag en openlijk geweld in een horecagelegenheid in El Arenal op 14 juli. Het OM verdenkt ze ook van het plegen van openlijk geweld later op de avond op de boulevard. Als gevolg van het geweld kwam de 27-jarige Carlo Heuvelman uit Waddinxveen om het leven en raakten diverse anderen gewond. In totaal zijn in deze zaak nu zes verdachten aangehouden.","intensity":0,"negativity":1,"cluster_id":19,"similar_texts":"text363"},{"id":"78","publisher":"Trouw","date":"2021-09-10","url":"https://krant.trouw.nl/titles/trouw/8321/publications/1351/articles/1443112/19/3","title":"Uefa voelt niets voor elke twee jaar een WK","text":"De Uefa voelt er niets voor om in de toekomst elke twee jaar een wereldkampioenschap voetbal te houden. Voorzitter Aleksander Ceferin sprak zelfs voorzichtig al van een boycot, nu een werkgroep van de Fifa het voorstel inmiddels concreet heeft gemaakt. \"We kunnen gewoon beslissen niet mee te doen\", aldus de hoogste baas van het Europese voetbal. Volgens Ceferin heeft hij steun vanuit Zuid-Amerika van onder meer Brazilië en Argentinië. De weerstand tegen het voorstel is niet nieuw. De voetbalwereld vreest vooral voor overbelasting van spelers, die nu al gebukt gaan onder een stampvolle kalender. \"Elk jaar een zwaar landentoernooi van een maand is dodelijk voor de voetballers\", zei Ceferin.","intensity":0,"negativity":0,"cluster_id":9,"similar_texts":"text18"},{"id":"79","publisher":"De Telegraaf","date":"2021-09-10","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/cbc651d07c28a6a4e0b0e76c415c9ab0/web/OPS/cciobjects.json&hash=5a5080da463d237d46da#/pages/34","title":"UEFA voelt niets voor WK voetbal om de twee jaar","text":"UEFA voelt niets voor WK voetbal om de twee jaar\n\nDe UEFA voelt er niets voor om in de toekomst om de twee jaar een WK te houden. Voorzitter Aleksander Ceferin sprak zelfs voorzichtig al van een boycot, nu een werkgroep van de FIFA het voorstel inmiddels concreet heeft gemaakt. „We kunnen gewoon beslissen niet mee te doen”, aldus de hoogste UEFA-baas.\n\nVolgens Ceferin heeft hij steun van Zuid-Amerika, dat met Brazilië en Argentinië toonaangevende landen heeft. „Zij voelen er ook niets voor. Ik wens de FIFA veel succes, maar hoop dat ze weer bij zinnen en met een beter voorstel komen.”","intensity":0,"negativity":0,"cluster_id":9,"similar_texts":"text194"},{"id":"80","publisher":"Algemeen Dagblad","date":"2021-09-10","url":"https://krant.ad.nl/titles/algemeendagblad/7908/publications/26070/articles/1443113/40/5","title":"Van Dijk pakt zilver in tijdrit","text":"Ellen van Dijk is op de EK in Trento tweede geworden op de tijdrit. De titel ging naar de Zwitserse Marlen Reusser (27.12,95), die ruim 19 tellen sneller was dan de Nederlandse. Reuser volgt Anna van der Breggen op, die gisteren net als Annemiek van Vleuten ontbrak. Bij de mannen won Stefan Küng de tijdrit.","intensity":0,"negativity":0,"cluster_id":27,"similar_texts":"text607"},{"id":"81","publisher":"Algemeen Dagblad","date":"2021-09-10","url":"https://krant.ad.nl/titles/algemeendagblad/7908/publications/26070/articles/1443113/24/2","title":"Verleden met Suriname nu afsluiten","text":"### Hans van Soest Commentaar\n\nHet belang van het bezoek van de Surinaamse president Chan Santokhi aan Nederland is groot. Meer dan tien jaar was de relatie met de voormalige kolonie uitermate slecht. Maar met zo'n enorme Surinaamse gemeenschap in ons land, is het ook in ons eigen belang dat beide landen weer normaal met elkaar omgaan.  \n  \nIn Nederland wonen zo'n 360.000 mensen met een Surinaamse achtergrond, van wie ongeveer de helft eerste generatie immigranten. In Suriname zelf wonen maar zo'n 600.000 mensen, wat wel aangeeft hoe groot de onderlinge uitwisseling is tussen beide gemeenschappen. Zo wordt er veel heen en weer gereisd. Het is dus ook in ons belang dat Nederland Suriname bijvoorbeeld helpt bij de bestrijding van de coronapandemie. Er zijn vaccins die kant opgegaan, zodat enerzijds daar mensen beschermd worden, maar anderzijds ook mensen hier, omdat de kans kleiner wordt dat al het gereis hier voor een nieuwe besmettingspiek zorgt.  \n  \nDat de relatie lange tijd zo slecht was, kwam doordat voormalig president Desi Bouterse werd veroordeeld voor drugshandel en om zijn betrokkenheid bij de decembermoorden toen hij in 1980 een staatsgreep pleegde. Het was Bouterse die de eeuwige kaart van koloniale bemoeienis trok, terwijl hij zelf niet in staat bleek zijn land op orde te krijgen.  \n  \nSuriname is nog steeds niet op orde. Surinamers klagen nog steeds over corruptie en vriendjespolitiek. Daarnaast kampt het land met grote schulden en dat is de belangrijkste reden waarom Santokhi hier is. Nederland is al heel lang niet meer de kolonisator van Suriname en heeft geen ereschuld meer aan dat land, maar de band is natuurlijk wel anders dan met andere landen. Met het wentelen in slachtofferschap komt het land niet verder. Het is te prijzen dat Santokhi naar de toekomst wil kijken en niet naar het verleden. Het is goed dat het kabinet dat ook doet en meehelpt om Suriname er weer economische bovenop te helpen. Afschaffing van de visumplicht helpt daarbij, net als ondersteuning aan bedrijven die in Suriname willen investeren. Uiteindelijk is een goede relatie in ieders belang.  \n  \nh.vansoest@ad.nl","intensity":0,"negativity":1,"cluster_id":13,"similar_texts":"text203"},{"id":"82","publisher":"De Telegraaf","date":"2021-09-10","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/cbc651d07c28a6a4e0b0e76c415c9ab0/web/OPS/cciobjects.json&hash=bd378e343c4f7dfb4da7#/pages/30-31","title":"Verstappen verwacht sterk Mercedes in Monza","text":"Verstappen verwacht sterk Mercedes in Monza\n\nMercedes-coureur Lewis Hamilton.\n\nFOTO AFP\n\nMONZA Na alle drukte en heisa rond zijn persoon maakt Max Verstappen zich op voor een, op het eerste gezicht, rustiger weekeinde in Monza. De WK-leider heeft de focus snel verlegd na het succes in eigen land. \n\nEen groot feest in een van de strandtenten in Zandvoort zat er niet in voor Verstappen. Hij vloog zondagavond na zijn triomftocht weer naar huis. „Het was fijn om naar huis te vliegen, want ik was twee weken van huis geweest. Op het circuit heb ik nog wel met Bernhard en Frits twee biertjes gedronken. Geen 0.0 hoor…”, aldus Verstappen, die doelt op circuiteigenaar Bernhard van Oranje en sponsor van het eerste uur Frits van Eerd van supermarktketen Jumbo. „Allebei zijn ze heel begaan met de autosport. Dat is alleen maar mooi om te zien natuurlijk.”\n\nVerstappen stelt dat er geen last van zijn schouders is gevallen in Zandvoort, maar had toch een gevoel van opluchting toen hij over de finishstreep kwam. „Alle fans verwachtten dat ik zou winnen. Alles minder dan de eerste plek zou een teleurstelling zijn. Het was prachtig om zoveel steun te krijgen van de fans. Voor heel Nederland en de autosport in Nederland was het een belangrijke race.”\n\nDe Red Bull-coureur beseft dat het in Monza, los van de sprintkwalificatie op zaterdag, een heel ander weekeinde wordt. „Op papier is dit de lastigste race voor ons”, stelt Verstappen, kijkend naar het Italiaanse powercircuit, waar motorisch vermogen erg belangrijk is. Mercedes lijkt daarbij in het voordeel. „Vorig jaar waren wij hier slecht. Ik verwacht wel dat we nu dichterbij zitten. We hebben een betere auto en motor dan toen, maar Mercedes zal hier erg sterk zijn.”","intensity":0,"negativity":0,"cluster_id":28,"similar_texts":"text779"},{"id":"83","publisher":"De Telegraaf","date":"2021-09-10","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/cbc651d07c28a6a4e0b0e76c415c9ab0/web/OPS/cciobjects.json&hash=abd130eae3105b204543#/pages/4-5","title":"Voorarrest verlengd","text":"Voorarrest verlengd\n\nRaadkamer in Mallorcazaak:\n\nLELYSTAD Het voorarrest van twee 18-jarige verdachten die mogelijk bij het uitgaansgeweld op Mallorca betrokken waren, is donderdag met zestig dagen verlengd. De raadkamer van de rechtbank in Lelystad heeft dat besloten.\n\nDe twee Hilversummers, die op 24 augustus werden aangehouden, worden verdacht van een poging tot doodslag en openlijk geweld in een horecagelegenheid in El Arenal op 14 juli. Het OM verdenkt ze daarnaast van het plegen van openlijk geweld later op de avond op de boulevard van de badplaats. Als gevolg van het geweld kwam de 27-jarige Carlo uit Waddinxveen om het leven en raakten diverse anderen gewond.\n\nIn totaal zijn in deze zaak nu zes verdachten aangehouden. Vier van hen worden verdacht van het medeplegen van doodslag.","intensity":0,"negativity":0,"cluster_id":19,"similar_texts":"text25"},{"id":"84","publisher":"De Telegraaf","date":"2021-09-11","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/e57d88771d61a90d49f4cba8a08fe8da/web/OPS/cciobjects.json&hash=792686811f131bd59813#/pages/48","title":"WIJNDAL IS TERUG","text":"WIJNDAL IS TERUG\n\nOwen Wijndal bleef wel bij AZ: ,,Ik heb clubs in mijn hoofd zitten waar ik graag naar toe wil.”\n\nFOTO Getty Images\n\n❮❯\n\nNieuwe AZ-captain maakt tegen PSV langverwachte rentree\n\nWIJDEWORMER Uitgerekend in de topper tegen PSV (vanavond, 21.00 uur) maakt Owen Wijndal zijn rentree voor AZ. De 21-jarige captain, die de aanvoerdersband heeft overgenomen van Teun Koopmeiners, kende een in de soep gelopen EK en zag zijn matties Calvin Stengs en Myron Boadu naar zonniger oorden vertrekken. Elf vragen.\n\nWat was er nu precies met je aan de hand?\n\nWijndal: „Ik had last van mijn lies, wat voortkwam uit overbelasting aan mijn schaambeen. Ik begon het in de aanloop naar de laatste competitiewedstrijd tegen Heracles te voelen. Daarna had ik een week rust voordat ik bij Oranje moest aansluiten voor de EK-voorbereiding en ging het best goed. Ik dacht: het zal wel loslopen, ik heb wel vaker pijntjes gehad.”\n\nMaar uiteindelijk kwam het niet goed.\n\n„Nee. Normaal heb ik in de zomer rust. Maar ik voetbalde door, ging met Oranje wedstrijden spelen en kreeg toen serieus last. Het is niet zo dat ik niet meeging in het niveau, maar ’het’ zat wel in mijn hoofd. Ik kon niet vrijuit spelen. En hoe meer ik speelde en trainde, hoe meer ik ging forceren.” \n\nHet kostte jou je plek in Oranje. Begreep jij de keuze van Frank de Boer?\n\n„Het is zijn keuze. Natuurlijk baalde ik ervan, ik wilde spelen. Voor mijn gevoel had ik ook kunnen spelen. Ik bedoel, anders was ik daar ook niet.”\n\nHeeft dat ’onzichtbare’ EK jou een mooie transfer gekost?\n\n„Dat weet ik niet. Ik heb clubs in mijn hoofd zitten waar ik graag naartoe wil. Als die niet komen, dan speel ik met alle liefde voor AZ. Clubs hebben zich concreet gemeld, maar het was niet wat ik wilde. Ik ga hier niet zomaar weg. Ik wil een stap maken die goed is voor mijn carrière. En die stap heeft zich nog niet aangediend.”\n\nDe bloedband met Calvin en Myron is door hun vertrek doorgesneden. Mis je ze?\n\n„Het was even wennen. Natuurlijk wisten we dat het moment steeds dichterbij kwam dat we ons eigen weg zouden gaan. Voor mij is het jammer dat ze er niet meer zijn, ook al hebben we nog dagelijks contact. Ik ben met ze opgegroeid. Het was even schakelen, inmiddels voelt het al bijna als normaal.”\n\nMaar toch kon je het niet laten om laatst even langs te wippen aan de Côte d’Azur?\n\n„Haha, klopt. Na de oefenwedstrijd tegen Ajax, tijdens de interlandbreak, ben ik bij Calvin in Nice langs geweest. Het was leuk om hem weer even te zien, ik had hem gemist. Hij stond keurig op het vliegveld te wachten. Logisch toch? Ik ga toch niet helemaal met een taxi van het vliegveld naar zijn appartement?”\n\nJe bent de nieuwe aanvoerder. Wordt er nu meer van jou verwacht, ook vanwege de spelersexodus?\n\n„Ja, ook al had ik vorig seizoen al een belangrijkere rol. Maar er zullen nog meer ogen op mij gericht zijn, ook omdat ik international ben. Dat heeft de trainer ook aangegeven.”\n\nDaarover gesproken: heb jij al contact gehad met Louis van Gaal?\n\n„Ik heb de bondscoach persoonlijk nog niet gesproken, maar de medische staf heeft wel contact met mij opgenomen. De dokter en de inspanningsfysioloog van de KNVB vroegen hoe het ging. Dat soort dingen.”\n\nSta je, na drie maanden geen officiële wedstrijd te hebben gespeeld, in de basis tegen PSV?\n\n„Ja, túúrlijk ga ik spelen. PSV-thuis, lekker om erin te komen, haha.”\n\nHet is in meerdere opzichten een belangrijke wedstrijd.\n\n„We gaan ons meten met één van de beste teams van de Eredivisie. Dan kunnen we direct zien hoe wij ervoor staan. En afgelopen seizoen hebben we de tweede plaats uit handen gegeven door in de openingsfase onnodig veel punten te morsen. Dus we weten wat er op het spel staat.”\n\nWelke impact heeft het vertrek van vijf basisspelers op jullie spel gehad?\n\n„Er zijn jongens met veel kwaliteiten vertrokken, maar er zijn ook jongens met heel veel kwaliteiten voor teruggekomen. Ik denk dat we nu ook weer een goed team hebben staan. Inmiddels weet iedereen, na een kleine aanpassingsperiode, wat hij moet doen.”","intensity":0,"negativity":1,"cluster_id":39,"similar_texts":"text598"},{"id":"85","publisher":"NRC Handelsblad","date":"2021-09-10","url":"https://www.nrc.nl/nieuws/2021/09/10/rechtszaak-willem-engel-bij-verkeerde-rechtbank-a4057822#20210910-79798-110","title":"Willem Engel bij verkeerde rechtbank","text":"De rechtbank in Mechelen stelt dat de rechtszaak van Willem Engel tegen de Belgische viroloog Marc Van Ranst niet in die rechtszaal thuishoort. De rechter ging donderdag mee met het Openbaar Ministerie dat eerder stelde dat de correctionele rechtbank zich niet kan uitspreken over een zogenoemd drukpersmisdrijf. Engel zou daarvoor bij het hof van assisen aan moeten kloppen. Engel had Van Ranst, een belangrijke corona-adviseur van de Belgische regering, aangeklaagd wegens laster. Hij zegt dat Van Ranst hem in een interview in het FD een „virusontkenner” en „extreemrechts mens” heeft genoemd, en een „oplichter” op Twitter. (NRC)\n\nEen versie van\n\ndit artikel\n\nverscheen ook in\n\nNRC Handelsblad\n\nvan 10 september 2021\n\nEen versie van\n\ndit artikel\n\nverscheen ook in\n\nNRC in de ochtend\n\nvan 10 september 2021","intensity":0,"negativity":0,"cluster_id":34,"similar_texts":"text8"},{"id":"86","publisher":"De Telegraaf","date":"2021-09-10","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/cbc651d07c28a6a4e0b0e76c415c9ab0/web/OPS/cciobjects.json&hash=c2ed2a73034dff6f7f91#/pages/12-13","title":"Willem Engel naar DE verkeerde rechtbank","text":"Willem Engel naar DE verkeerde rechtbank\n\nWillem Engel: „Ik heb het idee dat de rechter er niet zo veel zin in had en er zo vanaf wilde zijn.”\n\nfoto ANP/HH  \n\n\ndoor Marcel Vink\n\nMechelen Willem Engel is donderdagochtend veroordeeld tot het betalen van alle proceskosten van de zaak die hij bij de correctionele rechtbank in Mechelen had aangespannen tegen de Belgische viroloog Marc Van Ranst, wegens laster en eerroof. De voorman van Viruswaarheid had zijn zaak bij de verkeerde rechtbank aanhangig gemaakt, waarna niet-ontvankelijkheid volgde.\n\nEngel was niet aanwezig bij de correctionele rechtbank, en ook zijn Belgische advocaat Michael Verstraeten – hij is ook de man achter het Belgische Viruswaanzin – was in geen velden of wegen te bekennen. Ze hadden een zaak aangespannen omdat de viroloog de salsaleraar met dreadlocks extreemrechts en een virusontkenner zou hebben genoemd. Van Ranst was wel bij de uitspraak, en zuchtte diep na afloop van de ultrakorte bijeenkomst.\n\n„Dit is misbruik van de rechtsgang in België”, zei Van Ranst. „Ik ben het wel een beetje beu. Maar de uitspraak was voor hem niet belangrijk. Hij wist waarschijnlijk al dat hij ging verliezen, maar bij de vorige zitting waren meer camera’s aanwezig en daar gaat het hem vooral om.”\n\nDe zaak werd niet-ontvankelijk verklaard omdat de uitlatingen van Van Ranst over Engel – in een krant en op sociale media – vallen onder zogeheten ’drukpersmisdrijven’. Die vallen niet onder de correctionele rechtbank. Alleen het hof van assisen kan daarover oordelen. \n\nEngel laat in een reactie weten in beroep te gaan tegen de beslissing van de rechtbank. „We hielden hier rekening mee, het had ook niet onze hoogste prioriteit om bij de uitspraak aanwezig te zijn. Maar wij zijn van mening dat we wel bij het juiste hof waren. Ik heb het idee dat de rechter er niet zo veel zin in had en er zo vanaf wilde zijn.”\n\nVan pesterijen is volgens Engel geen sprake. „Ik ben gewoon niet gediend van zulke uitspraken.”\n\nMaandag zou een nieuwe zaak volgen die Engel tegen Van Ranst heeft aangespannen, maar die wordt voorlopig uitgesteld. Die zaak heeft te maken met uitspraken die de viroloog deed in aanloop naar het proces van deze donderdag. Hij noemde Engel daarin onder andere opnieuw een virusontkenner. Omdat het een tv-interview betreft, zal dat mogelijk niet onder een drukpersmisdrijf vallen, maar Van Ranst – die op Twitter ook volop werd belaagd door de Viruswaarheid-voorman – is vol vertrouwen over de afloop.\n\nVoorman van Viruswaarheid \n\nmoet proceskosten betalen","intensity":0,"negativity":1,"cluster_id":34,"similar_texts":"text459"},{"id":"87","publisher":"Algemeen Dagblad","date":"2021-09-10","url":"https://krant.ad.nl/titles/algemeendagblad/7908/publications/26070/articles/1443113/1/1","title":"Ziekenhuizen vrezen griepgolf","text":"### Mensen zijn vatbaarder door zwakker immuunsysteem\n\nToen corona in maart 2020 kwam, vertrok de griep. Afgelopen winter is slechts een handvol officiële gevallen van influenza gemeld, terwijl dat er normaliter honderden zijn. Veel ziekenhuizen vrezen dat de griep deze winter als een boemerang terugkomt, omdat de immuniteit van veel mensen minder is geworden. ,,Zou de afstand die wij nu tot elkaar nemen, influenza remmen? Of zou het feit dat wij al ruim anderhalf jaar afstand nemen tot elkaar, zorgen dat ons immuunsysteem juist zwakker is geworden en influenza meer kans heeft?'' zegt Yvonne van der Weele, woordvoerder van het Admiraal de Ruyterziekenhuis in Goes.  \n  \nNaar verwachting biedt de griepprik minder goede bescherming. De Wereldgezondheidsorganisatie WHO bepaalt de mix altijd in februari, maar toen heerste er nergens ter wereld influenza.  \n  \n,,We weten niet wat er op ons afkomt dit najaar'', reageert Christianne van den Broek, woordvoerder van ziekenhuis Gelderse Vallei in Ede. ,,Zorg voor coronapatiënten is inmiddels onderdeel van onze reguliere zorg, maar bij veel Covid-19-patiënten komt de andere reguliere zorg wel onder druk te staan.''  \n  \nNu al komen coronapatiënten in veel ziekenhuizen bovenop de 'normale' bezetting. Een grote groep grieppatiënten zou de druk op het aantal beschikbare bedden verder vergroten. Ook houden ziekenhuizen er rekening mee dat meer personeel ziek wordt.  \n  \nOok deskundigen weten niet welke kant het opgaat, maar snappen de zorgen. ,,Mijn kristallen bol is erg wazig. We gaan een erg onzekere winter tegemoet. Het kan echt alle kanten op'', stelt Adam Meijer, viroloog bij het RIVM.  \n  \nSommige ziekenhuizen zien al meer patiënten met longontstekingen binnenkomen dan gebruikelijk in september, zegt Leon van den Toorn, longarts en voorzitter van de Nederlandse Vereniging van Artsen voor Longziekten en Tuberculose (NVALT).  \n  \n,,Ook los van corona is het altijd al drukker in de winter'', zegt Van den Toorn. ,,Maar als de combinatie van griep en corona tegenvalt, kan het lastig worden.'' Grieppatiënten liggen doorgaans één à twee weken in het ziekenhuis.  \n  \nP7","intensity":0,"negativity":1,"cluster_id":37,"similar_texts":"text501"},{"id":"88","publisher":"De Volkskrant","date":"2021-09-10","url":"https://krant.volkskrant.nl/titles/volkskrant/7929/publications/1356/articles/1443119/53/2","title":"Zon, Regen en Onweer, maar niet koud","text":"### Weer\n\nVrijdag begint op de meeste plaatsen droog met af en toe zonneschijn. Geleidelijk komen stapelwolken tot ontwikkeling en vanmiddag groeien deze vooral landinwaarts uit tot felle regen- en onweersbuien. Daarbij is ook kans op hagel en veel regenwater in korte tijd. Op veel plaatsen is het de eerste regen van deze maand. In het noordwesten blijft het vanmiddag op de meeste plaatsen droog en schijnt af en toe de zon. De temperatuur stijgt naar 22 tot 24 graden, er staat over het algemeen weinig wind.  \n  \nIn het weekend houdt het (licht) wisselvallige weerbeeld aan. De zon schijnt geregeld, maar zowel zaterdag als zondag zijn ook buien mogelijk. De temperatuur is tamelijk normaal voor de tijd van het jaar.  \n  \nZaterdag wordt het op de meeste plaatsen 20 of 21 graden. In Zeeuws- Vlaanderen, Noord-Brabant, Limburg en de Achterhoek kan het 22 graden worden.  \n  \nZondag wordt het op de meeste plaatsen 20 of 21 graden.  \n  \nNa het weekend houdt het licht wisselvallige weerbeeld aan. De zon schijnt geregeld, maar elke dag is er ook kans op buien. De temperatuur ligt tussen 20 en 23 graden, al is de temperatuurverwachting enigszins onzeker. Mogelijk wordt het halverwege de week enkele graden warmer.","intensity":0,"negativity":2,"cluster_id":1,"similar_texts":"text347"}]
