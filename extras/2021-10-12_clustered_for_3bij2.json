[{"id":"1","publisher":"Trouw","date":"2021-10-11","url":"https://krant.trouw.nl/titles/trouw/8321/publications/1377/articles/1461455/1/1","title":"'Afhandeling toeslagen loopt spaak'","text":"De burger wordt vermalen in de hersteloperatie van de toeslagenaffaire. Het systeem van de Belastingdienst is te ingewikkeld en ouders krijgen geen enkele duidelijkheid over wanneer zij worden geholpen. Dat systeem moet radicaal op de schop, stelt de Nationale Ombudsman Reinier van Zutphen in zijn rapport Klacht gegrond, maar geen oplossing, dat vandaag verschijnt. \"De situatie is ernstig en vraagt om ingrijpende besluiten en maatregelen\", aldus de ombudsman.  \n  \nDe wettelijke termijn van één jaar waarbinnen ouders geholpen hadden moeten worden, is per eind september al voor 5700 ouders overschreden. Een concrete planning wanneer zij wel worden geholpen ontbreekt en is er ook na een dringend verzoek van de ombudsman niet gekomen. \"Als ik me verplaats in de burger, die te horen krijgt dat er nog een integrale toets komt maar dat er geen enkel uitzicht is op wanneer dat is, dan vind ik dat ongelooflijk\", zegt Van Zutphen.  \n  \nDe ombudsman heeft 'grote zorgen' of de Uitvoeringsorganisatie Herstel Toeslagen (UHT) überhaupt wel kan zorgen voor compensatie van gedupeerden. Ouders die voor onbepaalde tijd in de wacht staan, krijgen in de tussentijd weer te maken met deurwaarders, waardoor hun schulden verergeren. Van Zutphen ziet een parallel met het ontstaan van de toeslagenaffaire: bezwaren van ouders bleven eindeloos liggen, terwijl toeslagen intussen wel werden gestopt en teruggevorderd. \"Het systeem dat de ellende heeft veroorzaakt, moet nu de oplossing zijn. Dan kan niet, dat werkt niet.\"\n\n'Hoe gaan jullie dat doen?'\n\nHet regent inmiddels klachten bij de UHT, die eveneens maar mondjesmaat behandeld worden. De organisatie lijkt doof voor kritiek: eerdere waarschuwingen van de ombudsman en de Algemene Rekenkamer in mei zijn onvoldoende opgepakt. \"En ondertussen breidt onze waarschuwing zich uit\", zegt Van Zutphen. \"Het gaat niet alleen meer om hulp aan toeslagenslachtoffers, maar ook om verwachtingen die zijn gewekt aan andere gedupeerden. Ook zij krijgen te horen: 'We gaan je helpen, we lossen het op'. Dan denk ik: hoe gaan jullie dat doen?\" Over een halfjaar wil de ombudsman daarop terugkomen in een nieuw rapport, maar 'de huidige gang van zaken stemt mij niet hoopvol'.\n\n'Gezinnen staan stil'\n\nVolgens Van Zutphen is het tijd dat de organisatie zich meer op de problemen van gedupeerden gaat richten, bijvoorbeeld waar het gaat om hun kinderen. \"Ik krijg bijvoorbeeld van jongeren te horen dat ze een opleiding willen volgen, maar dit niet voor elkaar krijgen. De ambtenaar zou kunnen zeggen: 'We gaan er iets aan doen. Binnenkort zijn de studievoorlichtingsdagen, we gaan met je mee. We regelen het.' Als deze kinderen weer een toekomstperspectief krijgen, heb je de ouders al voor een deel ontzorgd. Nu staat alles stil, voor het hele gezin.\"  \n  \nStaatssecretaris Alexandra van Huffelen (financiën) kondigde voor de zomer aan te gaan werken aan een andere aanpak, maar die is er nog altijd niet. Van Zutphen roept op tot haast, en vooral eenvoud. Niet 'nog meer juridisch ingewikkelde regelingen opstellen, maar vooral ruimhartig en voortvarend in de uitvoering zijn'. \"Alles moet erop gericht zijn om de betrokkenen binnen afzienbare termijn - en uiterlijk binnen de wettelijke termijn - duidelijkheid te verschaffen.\"  \n  \nde Verdieping 2|3  \n  \n'Het perspectief van de burger speelt nauwelijks een rol'\n\nIn het kort\n\nToeslagenouders weten niet wanneer ze worden geholpen  \n  \nIn de tussentijd krijgen ze weer met deurwaarders te maken en groeien de schulden  \n  \nDe Nationale Ombudsman roept op tot een simpeler en rechtvaardiger oplossing","intensity":0,"negativity":0,"cluster_id":16,"similar_texts":"text17"},{"id":"2","publisher":"De Volkskrant","date":"2021-10-12","url":"https://krant.volkskrant.nl/titles/volkskrant/7929/publications/1383/articles/1462169/8/1","title":"'Bescheiden man achterin' die de slimste vragen stelt","text":"### Profiel Nobelprijs economie voor Guido Imbens\n\n'Compleet verrast en opgewonden', was hij toen het telefoontje van het Nobelcomité kwam. Guido Imbens woont al ruim 35 jaar in de Verenigde Staten. Dat hij slaperig klinkt als hij maandag rond het middaguur inbelt bij de persconferentie in Stockholm, hoeft dus niet te verbazen. Bij hem is het midden in de nacht. 'We hadden een druk weekeinde', verontschuldigt hij zich. 'Het hele huis lag te slapen.'  \n  \nImbens krijgt de prijs 'voor zijn methodologische bijdragen aan de analyse van causale verbanden'. Het probleem van oorzaak en gevolg dus. Op de vraag wat hij gaat doen met het prijzengeld (een kwart van de totale som van een kleine miljoen euro) moet hij het antwoord schuldig blijven. 'Ik heb zelfs geen idee om hoeveel het gaat.' Waarna hij vertelt hoe leuk het is dat hij uitgerekend samen met twee goede vrienden - de aan Berkeley verbonden arbeidseconoom David Card en Joshua Angrist van het Massachusetts Institute of Technology - gelauwerd wordt. 'Josh was zelfs getuige bij mijn huwelijk.'  \n  \nDe drie hebben volgens de Nobelprijs-jury gezorgd voor een 'revolutie in het empirisch onderzoek'. Dan gaat het om vraagstukken waarop 'normale' wetenschappelijke experimenten geen antwoord kunnen geven. Simpelweg omdat er geen vergelijkingsmateriaal voorhanden is. Je kunt nu eenmaal niet zomaar uittesten wat er gebeurd was met de Nederlandse economie als de overheid in de coronacrisis géén miljardensteun zou hebben gegeven.\n\nVeel geciteerd\n\nAndere voorbeelden, waar Imbens aan heeft meegewerkt: de vraag wat de gevolgen van de dienstplicht zijn voor iemands latere carrièrekansen. Of gratis geld, zonder tegenprestatie: stoppen mensen dan met werken? Gelukkig vinden er overal om ons heen experimenten in het echte leven plaats. Zo keek Imbens voor een antwoord op die laatste kwestie naar hoe het loterijwinnaars in Massachusetts verging die van de ene op de andere dag gemiddeld een half miljoen dollar wonnen. De bofkonten gingen inderdaad iets minder uren maken. Maar, anders dan veel economen voorspellen, leidde dit 'basisinkomen' niet tot massaal lanterfanten.  \n  \nAls kind in Nederland blonk Imbens al uit in wiskunde. Geboren in Geldrop, koos hij begin jaren tachtig voor een studie econometrie aan de Erasmus Universiteit Rotterdam. Zijn carrière voerde hem via de prestigieuze universiteiten van Harvard en Berkeley naar zijn huidige alma mater Stanford. Zijn vrouw, een zeer gerenommeerde econoom, werkt aan dezelfde universiteit. Het stel heeft drie kinderen.  \n  \nBij het grote publiek is de veel geciteerde Imbens relatief onbekend. Een voormalige collega beschreef hem ooit als 'de stille en bescheiden man achter in de zaal'. Maar dan wel degene die de slimste vragen stelt. Econometrist Jaap Abbring van de Universiteit van Tilburg herkent dat beeld wel. 'Imbens kan heel uitgesproken zijn op academisch gebied. Maar het is zeker niet iemand die zelf de pers opzoekt om zich over allerlei beleid uit te spreken.'  \n  \n'Wat ik knap vind, is dat Imbens continu bezig is zichzelf te vernieuwen', zegt Bas van der Klaauw, hoogleraar economie aan de Vrije Universiteit. 'Hij denkt bijvoorbeeld ook na over de bijdrage van big data aan de economie. Dat maakt hem een prettige man om mee te praten.'  \n  \nMisschien wel zijn invloedrijkste studie, samen met Angrist, ging over onder welke voorwaarden 'natuurlijke' experimenten gebruikt kunnen worden om de effecten van beleid te meten. Dat is belangrijk, want data uit zulke proeven kunnen makkelijk verkeerd geïnterpreteerd worden. Samen staan de drie laureaten voor wat ook wel de 'geloofwaardigheidsrevolutie' is genoemd.\n\nHeilige huisjes gesneuveld\n\n'Sinds de jaren zeventig is de economie, onder invloed van almaar groeiende computerkracht en beschikbare data, steeds empirischer geworden', legt Van der Klaauw uit. 'Door die houding zijn sommige heilige huisjes gesneuveld. Card heeft wel eens opgebiecht dat hij, door zijn conclusie dat het minimumloon ook een positief effect heeft op de werkgelegenheid, vrienden kwijtraakte. Het is niet langer: hoe zou dit volgens de economische theorie moeten werken? Maar eerder: wat vertellen de data ons? Imbens is wat dat betreft heel strikt in de leer. Hij vindt dat we resultaten niet zomaar mogen extrapoleren.'  \n  \nHet levert hem de eerste economie-Nobelprijs met een Nederlands tintje in 46 jaar op. Jan Tinbergen, een van de grondleggers van de econometrie die aan de wieg van het Centraal Planbureau stond, ging hem in 1969 voor. In 1975 viel de keuze op de Amerikaanse Nederlander Tjalling Koopstra.  \n  \n'Een rare prijs', noemde Imbens het zelf nog vijf jaar geleden in gesprek met deze krant. 'Er zijn veel mensen die hem kunnen winnen en maar weinigen die hem krijgen. Het is niet iets waar ik mee bezig ben, want ik kan er niets aan doen.'","intensity":0,"negativity":0,"cluster_id":52,"similar_texts":"text559"},{"id":"3","publisher":"Trouw","date":"2021-10-11","url":"https://krant.trouw.nl/titles/trouw/8321/publications/1377/articles/1461455/8/1","title":"'Bonnenkoningin' geëerd met beeld","text":"Vastberadenheid straalt ervan af: de blik vooruit, het opgeheven hoofd, de mond gesloten. Zo kijkt het standbeeld van verzetsvrouw Jacoba van Tongeren uit over de Amsterdamse Antillenstraat, deze gisteren onthuld in stadsdeel West. Schuin links voor haar hangt een oranje doek over het balkon van nummer 45 1-hoog, waar Van Tongeren woonde tijdens de Tweede Wereldoorlog.  \n  \n76 jaar na het eind van de Holocaust maakt Nederland kennis met de standvastige uitstraling van Van Tongeren (1903-1967). Ze leidde in Amsterdam een verzetsgroep van honderdvijftig mannen en vrouwen die 4500 onderduikers hielp. Van Tongeren werd de Bonnenkoningin genoemd. Onder haar jas hield ze namelijk geroofde voedselbonnen voor haar onderduikers verborgen. Het jack stond er bol van, alsof ze zwanger was.  \n  \nTijdens de oorlog gold Van Tongeren als een maatschappelijk werkster met een groot gezag, die het liefst zonder geweld opereerde en een diep gevoel voor rechtvaardigheid kende. Toch raakte haar levensverhaal pas sinds 2015 bekend, met dank aan haar neef Paul van Tongeren. Kerst 2012 vroegen zijn kleinkinderen hem waarom zijn vader en opa waren omgekomen tijdens de oorlog. Terwijl hij dit uitzocht, kwam hij meer te weten over zijn tante, de 'heldin'. Op basis van haar memoires schreef hij uiteindelijk een boek, Jacoba van Tongeren en de onbekende verzetshelden van Groep 2000 (1940-1945), dat zes jaar geleden uitkwam.  \n  \nZijn tantes eigen uitvinding droeg bij aan haar onbekendheid, stipt Paul van Tongeren (79) aan na afloop van de onthulling. Voor alle leden van de verzetsgroep had Jacoba van Tongeren een cijfercode bedacht. Ze kenden elkaar niet bij naam om te voorkomen dat ze elkaar zouden verraden. Hun namen staan op de sokkel van het standbeeld.  \n  \nJacoba werd aangesproken als lid 2000, legt haar neef uit: de T als twintigste letter van het alfabet en 00, het eerste lid. De groep werd naar haar nummer vernoemd: Groep 2000. \"Het was niet de groep Jacoba of de groep Van Tongeren\", vertelt hij. \"Dit werkte na de oorlog tegen haar.\"  \n  \nEen vrouw aan het hoofd van een verzetsgroep, dat ging het voorstellingsvermogen van verzetsmannen te boven, zegt de aanwezige historicus Marjan Schwegman (70). De oud-directeur van het Niod Instituut voor Oorlogs-, Holocaust- en Genocidestudies schreef in de jaren zeventig haar scriptie over vrouwen in het verzet. \"De rol van verzetsvrouwen is lange tijd onderschat. Het werd onvoorstelbaar geacht dat een vrouw hiertoe tot in staat was.\"  \n  \n\"Verzetsleider Henk van Randwijk probeerde Van Tongeren neer te zetten als een vrouw die dit niet aankon\", gaat Schwegman verder. \"Het was seksisme van die tijd.\" Paul van Tongeren: \"De verzetsmannen zeiden: 'Wij hebben dit gedaan'. De vrouwen werden teruggeduwd in de keuken.\"  \n  \nPlus, stelt Schwegman: het waren bijna alleen maar mannen die schreven over de Tweede Wereldoorlog. Ook zij konden zich niet voorstellen dat vrouwen een leidende rol hadden. Dus zag je vrouwelijke verzetshelden niet terug in de geschiedenisboeken.  \n  \nZijn tante cijferde zichzelf daarnaast weg, stelt Van Tongeren, die ook benadrukt dat de longziekte van zijn tante haar belemmerde om na de oorlog naar buiten te treden - ze lag vrijwel permanent op bed. \"Ze was ongelooflijk bescheiden. Ze had in de oorlog haar plicht gedaan.\"  \n  \nDaar kwam ook Schwegman achter. \"Jacoba van Tongeren zag zichzelf in een dienende rol. Ze was diep gelovig en vond dat je als gelovige werkte voor God. Dat ga je niet als een individu uitventen.\"  \n  \nDie onbekendheid is voorbij met het boek en het standbeeld. \"Jacoba van Tongeren zal niet meer ontbreken in de geschiedenisboeken\", zo sprak de Amsterdamse burgemeester Femke Halsema tijdens de bijeenkomst gisteren. \"Ze zal niet meer worden vergeten. En ze zal in onze stad nooit meer onzichtbaar zijn.\"","intensity":0,"negativity":0,"cluster_id":53,"similar_texts":"text505"},{"id":"4","publisher":"Algemeen Dagblad","date":"2021-10-12","url":"https://krant.ad.nl/titles/algemeendagblad/7908/publications/26583/articles/1462166/39/1","title":"'Het lag dus toch niet aan mij, dat voelt fijn'","text":"### Oud-turnsters voelen zich eindelijk erkend met excuses van NOC*NSF\n\nVia een livestream keken vele oud-turnsters mee naar de persconferentie van Anneke van Zanen (NOC*NSF) en Marieke van der Plas (KNGU) op Papendal. Hopend op excuses. En die kwamen er. Waar de turnbond maanden terug al het boetekleed aantrok, was het nu Van Zanen die toegaf dat ook de Nederlandse sportkoepel zwaar in gebreke is gebleven wat betreft de aanpak van structurele misstanden in de turnsport. Om de conclusie van de adviescommissie integriteit en ethiek kon ze niet heen. ,,Ik vind het buitengewoon treurig dat we wel de individuele klachten hebben gezien, maar hebben verzuimd na te gaan of daar iets structureels achter stak. Daar bieden we onze excuses voor aan'', sprak Van Zanen. ,,Als er systematisch iets fout zit, moet je daarnaar handelen.''  \n  \nHet was precies waar oud-turnsters als Stasja Köhler, Stephanie Tijmes en Gabriëlla Wammes op zaten te wachten. ,,Het antwoord op de vraag waarom er nooit verder is gekeken, mis ik nog steeds wel een beetje. Dan was mogelijk veel leed bespaard. Maar het is wel heel fijn dat er nu echt excuses zijn gekomen. Een stuk erkenning'', aldus Köhler, die jaren terug psychische en lichamelijke misstanden in de turnsport al aan de kaak stelde met het boek De onvrije oefening. ,,Heel lang heeft het geduurd voordat eindelijk de erkenning is gekomen, die excuses voelen nog een beetje onwerkelijk. Maar we hebben het dus niet allemaal voor niks gedaan.''  \n  \nBij Wammes, een van de eerste klokkenluiders in het turnschandaal, overheerst een 'gevoel van opluchting'. Tien jaar terug vertelde ze in het blad Helden al wat ze heeft moeten doorstaan, dat ze geslagen, gekleineerd en vernederd is door haar coach Frank Louter. ,,Heel lang heb ik het gevoel gehad dat het mijn eigen schuld was. Nu zegt NOC*NSF: we hebben het niet goed aangepakt. Het was stelselmatig. Dus het lag toch niet aan mij. Ja, dat voelt fijn.''\n\n5000 euro\n\nKNGU en NOC*NSF nemen alle adviezen van de adviescommissie integriteit en ethiek over. Zo wordt idealiter nog voor het einde van het jaar 5000 euro uitgekeerd aan alle slachtoffers. Internationaal een unieke regeling, gesteund door het ministerie van VWS. ,,Het is naïef om te denken dat zo'n bedrag de oplossing gaat zijn om verder te gaan met je leven'', beseft directeur Van der Plas. ,,Maar het is een belangrijke stap in de erkenning van het leed, zo moet je het zien.''  \n  \nDe turnsters denken daar hetzelfde over. ,,Als je heel kritisch kijkt, dan weegt dat bedrag natuurlijk niet op tegen het leed. Maar het is ook geen schadevergoeding, het is een supermooi extra steuntje omdat ze ons destijds in de kou hebben laten staan'', aldus Wammes.  \n  \n,,Een symbolisch bedrag dat de erkenning tastbaar maakt'', voegt Tijmes toe. Meer waarde hecht de oud-topturnster nog aan de excuses. ,,Op deze manier maakt NOC*NSF een statement dat ze grensoverschrijdend gedrag sport breed niet tolereren. En ook al zijn ze niet de baas van de sport, ze zijn wél het gezicht van de sport.''  \n  \nIn de balans tussen een gezond sportklimaat en een prestatiecultuur moeten altijd grenzen worden verlegd, maar niet overschreden. Daarom is een grondige visie sport en integriteit nodig. Van Zanen: ,,Dit is een dag waarop we doen wat we de afgelopen jaren hebben nagelaten. Een markeringspunt voor sporters dat we hen serieus nemen, horen en samen willen kijken hoe we de situatie kunnen verbeteren.''  \n  \nEen opvolgingscommissie gaat toezien op het uitvoeren van de voorgestelde adviezen, maar ook op de hulp en de nazorg van oud-turnsters. ,,Dit is pas het begin, maar met alle ogen op je gericht heb ik er wel vertrouwen in dat ze dit nu wel goed gaan doen. Dat we de juiste nazorg kunnen zoeken en dit een plekje kunnen geven'', aldus Wammes. ,,Ik heb heel veel zelf uitgezocht en uiteindelijk mijn weg gevonden. Maar het is wel heel fijn dat de meiden die nu uit het turnen stappen meteen handvatten aangereikt krijgen, dat ze niet verdrinken.''  \n  \nDe vraag is of alle turnsters straks tevreden zijn met excuses en een handreiking. Verona van de Leur kondigde eerder al een gang naar de rechter eerder aan, omdat 'mensen maar in de portemonnee moeten voelen dat er zo lang niet is opgetreden'. En wat Wammes bijvoorbeeld nog steeds steekt, is dat door de bond met haar oude coach Louter jaren terug nog een schikking werd getroffen van tienduizenden euro's voor geleden imagoschade. ,,Dan denk ik persoonlijk: draai dat maar terug. En het gaat me dan niet eens om het geld, geef dat maar aan een goed doel.''  \n  \nDe KNGU wacht eventuele gerechtelijke procedures af, maar wijst er wel op dat het erkennen van leed niet automatisch hetzelfde betekent als het erkennen van aansprakelijkheid. De vraag is of een rechter daar ook zo over denkt.","intensity":0,"negativity":0,"cluster_id":35,"similar_texts":"text272"},{"id":"5","publisher":"Trouw","date":"2021-10-11","url":"https://krant.trouw.nl/titles/trouw/8321/publications/1377/articles/1461455/26/1","title":"'Het perspectief van de burger speelt nauwelijks een rol'","text":"### Toeslagenaffaire interview\n\nDit verhaal heeft een optimistische versie, vertelt Reinier van Zutphen. Jarenlang maalde niemand om de slachtoffers van de toeslagenaffaire. Nu staan ze vol in de aandacht. \"Ze waren onderwerp tijdens Prinsjesdag en de Algemene Beschouwingen\", zegt de Nationale Ombudsman. Vroeger was er niets, nu is heel politiek Den Haag doordrongen van dit schandaal.  \n  \nEn er is een sombere versie. De hulp aan deze gedupeerden schiet hopeloos tekort. Het probleem loopt de overheid over de schoenen. \"Het is alsof je naar het liedje van Davina Michelle luistert\", zegt Van Zutphen. \"Het duurt te lang, we staan hier al een tijdje.\" De ombudsman weet hoe wanhopig ouders zijn, die eindeloos geduld moeten hebben.  \n  \nVandaag brengt de Nationale Ombudsman zijn tweede rapport uit over de klachtenbehandeling door de Uitvoeringsorganisatie Herstel Toeslagen (UHT), die speciaal is opgetuigd om de tienduizenden gedupeerden te helpen. De conclusies zijn hard: de hersteloperatie 'verkeert in zwaar weer'. Het aantal klachten neemt toe, terwijl er juist minder werden afgehandeld. Het systeem is ingewikkeld en biedt geen ruimte voor maatwerk. Wettelijke beslistermijnen worden massaal overschreden. Ouders hebben vaak geen idee wanneer ze duidelijkheid hebben over de financiële compensatie. Het zorgt voor onrust, spanning en frustratie bij mensen die zich al jarenlang in de steek voelen gelaten door diezelfde overheid.  \n  \nHoe heeft het zo mis kunnen gaan met deze organisatie?  \n  \nVan Zutphen: \"Ik heb wel een idee. Er is heel slecht vooruitgekeken naar wat eraan zat te komen. Je wist dat 1 mei 2021 een belangrijke datum was. Toen kregen ouders te horen of ze door een 'lichte toets' waren gekomen, die recht geeft op alvast 30.000 euro schadevergoeding. Als er dan te weinig klachtbehandelaars klaarzitten, dan ben je gewoon onvoldoende voorbereid. De organisatie was er dus niet klaar voor.\"  \n  \nEr is een kabinet afgetreden vanwege deze affaire. De ernst moet toch duidelijk zijn inmiddels.  \n  \n\"Dat zou je zeggen, ja. Het pijnlijke is dat het perspectief van de burger, van de ouder, nauwelijks een rol speelt. De mensen die niet door die lichte toets zijn gekomen, kregen te horen dat er nog een integrale toets is. Dat kan betekenen dat ze alsnog recht hebben op geld. Maar de ouders hebben geen idee wanneer ze daar uitsluitsel over krijgen. Het kan een jaar duren. Of nog veel langer.\"  \n  \nStaatssecretaris Alexandra van Huffelen weet het zelf ook niet, bleek vorige week.  \n  \n\"Klopt. Wat ik net al zei, er is geen enkel perspectief. We horen van ouders dat ze lang moeten wachten als ze ergens bezwaar tegen maken. Toen dacht ik: in mijn rapport uit 2017 over de problemen met toeslagen stond al dat de overheid zich niet hield aan de toen geldende bezwaarperiode. Mensen moesten in sommige gevallen achttien maanden langer wachten dan toegestaan. Hangende dat bezwaar bleef de ellende voor die ouders groeien. En nu lijkt dat weer te gebeuren. Het systeem dat de ellende heeft veroorzaakt, moet nu de oplossing zijn. Dat kan niet, dat werkt niet.\"  \n  \nIs dit een typisch voorbeeld van de hardleerse overheid?  \n  \n\"Ja, want hoe kan het nou toch dat er duidelijke aanbevelingen liggen en dat die gewoon niet worden toegepast? Waarom gebeurt dat niet?\"  \n  \nEn wat is het antwoord?  \n  \n\"Het is onmacht. Ik geloof niet in onwil.\"  \n  \nOnmacht of onkunde?  \n  \n\"Misschien een combinatie van die twee. Waar ik grote zorgen over heb is dat er inmiddels 47.000 mensen zich hebben gemeld bij deze organisatie. Een deel van hen is niet direct slachtoffer van de toeslagenaffaire, maar is op andere manieren benadeeld door de overheid. Ook zij krijgen te horen: 'we gaan je helpen, we lossen het op'. Dan denk ik: hoe gaan jullie dat doen? Hier worden forse verwachtingen gewekt. Als ik over een half jaar een nieuw rapport uitbreng, zal ik ook onderzoeken of ze op dit punt woord hebben gehouden. De huidige gang van zaken stemt mij niet hoopvol.\"  \n  \nIn uw eerste rapport, mei dit jaar, was u nog gematigd positief over de klachtenafhandeling. Waardoor is het beeld zo drastisch omgeslagen?  \n  \n\"Dat komt door de grote hoeveelheid ouders die zich gemeld hebben. Dat viel te verwachten, maar de organisatie was daar niet op ingesteld. Er gingen ambtenaren weg, opvolgers moesten worden ingewerkt. Wie echt wilde helpen, kreeg soms de ruimte niet van leidinggevenden. De staatssecretaris vertelde laatst nog dat de beoordeling bij de integrale toets veel tijd kost, vijftig uur per zaak. Ik denk dan: weegt die vijftig uur op tegen tien jaar ellende van ouders? Dat is geen verhaal waar je bij de slachtoffers mee aan kunt komen.  \n  \n\"Het is trouwens een misvatting om te denken dat dit alleen over geld gaat. Als je met deze ouders spreekt, hoor je dat ze zich zorgen maken over hun kinderen, over hun toekomst. Is het wellicht een idee dat die herstelorganisatie daar werk van maakt?\"  \n  \nWat stelt u precies voor?  \n  \n\"Ik krijg bijvoorbeeld van jongeren te horen dat ze een opleiding willen volgen, maar dat ze dit niet voor elkaar krijgen. De ambtenaar zou kunnen zeggen: 'Jouw ouders hebben veel narigheid meegemaakt, dat heeft ook impact op jou. We gaan er iets aan doen. Binnenkort zijn de studievoorlichtingsdagen, we gaan met je mee. We regelen het'.\"  \n  \nDat is nogal een contrast met hoe het nu gaat. U schetst wel een heel mooie wereld.  \n  \n\"Wij hebben hier op dit kantoor 250 mensen werken die 40.000 klachten per jaar afhandelen en 25 grote onderzoeken doen. Wat moet die herstelorganisatie dan met duizend medewerkers kunnen?\"  \n  \nKan de Belastingdienst deze klus eigenlijk nog langer aan?  \n  \n\"Daar brand ik mijn vingers liever niet aan. Ik weet ook niet of het elders onderbrengen van deze organisatie een oplossing is.\"  \n  \nEr wordt nagedacht over een verplaatsing naar het ministerie van sociale zaken.  \n  \n\"Ik heb de afgelopen jaren over zo ongeveer alle departementen sombere rapporten geschreven met soortgelijke conclusies. Waar het om gaat is dat er een gedragsverandering moet plaatsvinden. Dat mensen zich realiseren dat ik gelijk heb, dat de systemen die deze problemen veroorzaken niet tegelijkertijd de oplossing kunnen zijn. Maak het menselijk. Ga naar die kinderen toe. Zorg dat ze een baan krijgen, een eigen onderkomen, laat mensen eventueel via het UWV herscholen. Er zijn zoveel dingen te bedenken die echt helpen.\"  \n  \nU zei onlangs nog dat u geen genoegen meer wilt nemen met een deugdelijk advies. Het gebeurt weleens dat u een rapport aflevert, met een strik eromheen, en dat er vervolgens niets gebeurt. Hoe gaat u zorgen dat er op ministeries inderdaad wordt gezegd: die ombudsman heeft gelijk?  \n  \n\"We gaan veel strakker letten op het nakomen van mooie beloftes. Als een ministerie toezeggingen doet, over bijvoorbeeld problemen waar Caribische studenten tegenaan lopen of waar vrouwen in de opvang mee kampen, dan komen we na een paar maanden langs: 'wat heb je met onze aanbevelingen gedaan'? Dat vraagt veel van onze organisatie, het is een uitbreiding van de taakopvatting.\"  \n  \nUw adviezen blijven adviezen. Gert-Jan Segers, leider van de ChristenUnie, stelde deze zomer voor dat u bindende aanwijzingen kunt geven, waardoor uw macht toeneemt. Voelt u daarvoor?  \n  \n\"Nee. Dat klinkt alsof wij vonnissen vellen. Dan heb je een deurwaarder nodig en kan de andere partij in hoger beroep. Ik moet er niet aan denken dat er tegen rapporten van de ombudsman beroep kan worden aangetekend. Wat ik wel wil is dat het nieuwe kabinet op een goede manier en in het openbaar op onze aanbevelingen reageert. Dat gebeurt nu nog mondjesmaat. En ik zou willen dat de Tweede Kamer scherper toeziet op de uitvoering. Dat is ook een van de lessen van dit voorjaar, met de hele discussie over een nieuwe bestuurscultuur. Als ik een Kamerlid was, zou ik resultaten willen zien van het kabinet. 'Mevrouw de staatssecretaris, u kreeg destijds van de ombudsman te horen dat bezwaartermijnen worden overschreden. Hoe zit het er nu mee? Haalt u de termijnen inmiddels'?\"  \n  \nDit voorjaar zei Ewout Irrgang, lid van de Algemene Rekenkamer, in deze krant dat de herstelorganisatie veel tijd kwijt is aan stakeholdermanagement, teambuildingsessies en vergaderingen. Er was weinig aandacht voor de burger. U had het kunnen zeggen. Nu zijn we een half jaar verder. Komt die boodschap een keer aan?  \n  \n\"Dat wordt inderdaad tijd, ja. Als ik me verplaats in de burger, die te horen krijgt dat er nog een integrale toets komt maar er geen enkel uitzicht is op wanneer dat is, dan vind ik dat ongelooflijk. En ondertussen breidt onze waarschuwing zich uit. Het gaat niet alleen meer om hulp aan toeslagenslachtoffers, maar ook om verwachtingen die zijn gewekt aan andere gedupeerden uit die groep van 47.000.\"  \n  \nEr is wettelijk geregeld dat deze mensen binnen een jaar geholpen moeten worden.  \n  \n\"Wat heb je aan zo'n wet?\"  \n  \nGoede vraag.  \n  \n\"In de praktijk betekent het voor de burger niets. De wetgever heeft dit bedacht om druk op zichzelf te zetten. Dat werkt dus niet. Ons rapport heet niet voor niets Klacht gegrond, maar geen oplossing. Je kunt tegen een ouder heel makkelijk zeggen dat een klacht gegrond is, maar als er verder niets gebeurt, heeft zoiets geen enkele waarde.\"  \n  \nToeslagengedupeerden kijken ondertussen met cynisme naar de formatieperikelen op het Binnenhof. En u?  \n  \n\"Ik vind dat dit in de Tweede Kamer wel heel hard wordt uitgespeeld. De vier partijen die nu aan het formeren zijn, hebben samen een meerderheid. Ik ben democraat en ik hoop dat de rest van Nederland dat ook is. Er is niets ondemocratisch aan wat er nu gebeurt in de kabinetsformatie.\"  \n  \nDe ouders vragen zich wel af: hoe gaat deze coalitie ons helpen, terwijl juist zij ons zo in de steek heeft gelaten?  \n  \n\"Dat begrijp ik, maar ze zijn door de hele Kamer in de steek gelaten. Vanaf 2005 heeft de politiek op een bepaalde manier naar de burger gekeken, als potentiële fraudeurs. Dat is echt in allerlei wisselende coalitiesamenstellingen de breed gedragen praktijk geweest. En daar moet een einde aan komen.\"  \n  \nVerwacht u dat u ook in deze fase van de kabinetsformatie, nu het over de inhoud gaat, weer aanschuift bij de onderhandelaars?  \n  \n\"Ja. Samen met de andere Hoge Colleges van Staat, mijn collega's van de Algemene Rekenkamer en de Raad van State, Arno Visser en Thom de Graaf. Het zou onverstandig zijn ons niet uit te nodigen, zeg ik in alle eerlijkheid.\"","intensity":0,"negativity":1,"cluster_id":16,"similar_texts":"text478"},{"id":"6","publisher":"Algemeen Dagblad","date":"2021-10-11","url":"https://krant.ad.nl/titles/algemeendagblad/7908/publications/26564/articles/1461451/4/4","title":"'Strengere regels zijn incidentenpolitiek'","text":"### Strafadvocaten zien arrestatie van neef Ridouan Taghi als een unieke situatie\n\nDirect na de arrestatie van Ridouan Taghi's neef waren er harde woorden van minister Sander Dekker, die zinde op strengere regels voor de advocatuur. Overtrokken en gemakkelijk, klinkt het onder advocaten, ook omdat rondom Ridouan Taghi een uitzonderlijke situatie is ontstaan. Youssef Taghi, advocaat en neef van de topcrimineel, zou informatie uit de gevangenis in Vught hebben gesmokkeld, waarmee Taghi volgens het Openbaar Ministerie een gewelddadige uitbraak hoopte te bewerkstelligen. Ook werden besprekingen over drugshandel gevoerd, aldus het OM.  \n  \nIn de zaak Taghi werd eerder een advocaat genoemd, die informatie zou hebben doorgespeeld aan de criminele organisatie. Justitie vermoedde dat Khalid Kasem een scheve schaats had gereden, nadat uit versleutelde gesprekken bleek dat 'het broertje van Musa' informatie had gegeven. Kasem heeft een broer die zo heet, maar vermoedens konden niet hard worden gemaakt. Zelf heeft Kasem altijd ontkend.  \n  \nJustitie zag in eerste instantie met lede ogen aan hoe neef Youssef als advocaat toegang kreeg tot Taghi. Het OM kon geen hard bewijs vinden om de vrije keuze voor een advocaat - een belangrijk recht van een verdachte - te dwarsbomen. De deken, die er mede voor moet zorgen dat regels in de advocatuur gehandhaafd worden, zag geen bezwaren. Totdat het OM toch bewijs vond om een verdenking te onderbouwen, en kon overgaan tot arrestatie.  \n  \nEen unieke situatie, benadrukken individuele advocaten en Jan Frederik Schnitzler, voorzitter van het Landelijk Dekenberaad, die volgens hen niets zegt over de staat van de advocatuur als geheel, maar wel gevolgen dreigt te hebben. ,,Het straalt toch af op de beroepsgroep, ook al gaat het onder 18.000 advocaten in Nederland heel zelden mis.'' Voor zover hij weet, erkent hij.  \n  \n,,Wij horen ook wel geluiden over advocaten die onder druk komen te staan van cliënten.'' Het gaat dan bijvoorbeeld om criminelen die hoge bedragen neertellen voor een advocaat, en daar totale toewijding voor terug willen. Ook als dat betekent dat er een loopje wordt genomen met de regels. ,,Dan kunnen afhankelijkheid en integriteit in het geding komen, maar het is heel moeilijk de vinger achter die geluiden te krijgen. We moeten daar waakzaam op zijn.''\n\nWantrouwen\n\nOnlangs kwam al wantrouwen jegens de advocatuur naar buiten tijdens een rechtszaak tegen twee mannen die cocaïne zouden hebben vervoerd. Net zoals legale organisaties hebben ook criminele organisaties een juridische afdeling, en advocaten lijken soms meer het belang van de bende te dienen dan dat van verdachten die ze in een strafzaak bijstaan, stelde officier van justitie George Rasker. De advocaat in die zaak, Yehudi Moszkowicz, spande er een kort geding over aan, de uitspraak volgt nog.  \n  \n,,Het was dom van hem en hij gaat op de blaren zitten'', zegt Moszkowicz fel over Rasker. ,,Het is volstrekt toegestaan om meerdere verdachten in een zaak bij te staan.'' Toch stelde Rasker dat 'de advocaat erop zal toezien dat verdachten niet te veel zeggen over elkaar of hun directe contacten.'  \n  \nMaar zo gaat het niet in de advocatuur in ons land, zegt Moszkowicz. Hij vindt dan ook dat Sander Dekker 'de plank misslaat' door meteen te willen kijken naar strengere regels, nog voordat de beschuldigingen aan het adres van Taghi's neef bewezen zijn verklaard. ,,Het is een gelegenheidsargument om het onbevangen overleg tussen advocaat en cliënt aan te snoeren.'' Schnitzler is het daarmee eens. ,,Dat er nu meteen wordt overwogen het mes in privileges te zetten, vind ik gemakkelijk. Dat is incidentenpolitiek.''  \n  \nTheo Hiddema, advocaat en Eerste Kamerlid voor Forum voor Democratie, gelooft ook dat extra maatregelen zinloos zijn. ,,Tegen dit soort kwaadwillendheid kun je op voorhand niet ingrijpen, dat kan echt pas als het misloopt. Hier is ook geen deken tegen opgewassen.'' Hiddema zou er zelf niet voor kiezen een familielid te vertegenwoordigen. ,,Dat zorgt maar voor scheve gezichten, er volgt toch een andere verhouding zonder de onbevangenheid die er op de familieverjaardag wel was.'' Maar uiteindelijk is die keuze een morele die moet worden overgelaten aan de advocaat zelf, vindt Hiddema.  \n  \nAdvocaat Gerald Roethof benadrukt het belang van de huidige privileges voor advocaten. ,,Als de beschuldigingen van het OM kloppen is dit een ernstig incident. Maar dat blijft het ook: één enkel incident. Op basis daarvan kun je geen conclusies trekken, laat staan morrelen aan belangrijke regelgeving die er mede voor zorg draagt dat burgers in Nederland zich adequaat kunnen laten verdedigen tegen de machtige Nederlandse overheid.''  \n  \nInez Weski, de andere advocaat van Ridouan Taghi, houdt het bij één zin: ,,Ook ik word nu met ditzelfde nieuws geconfronteerd en kan daar dus helaas vooralsnog niet op reageren.''  \n  \nOrde ook actief op zoek naar risico's  \n  \nDe orde van advocaten handelt naar signalen over mogelijke overtredingen door advocaten, maar gaat ook actief op zoek naar mogelijke risicosituaties. Op basis van analyses worden inschattingen gemaakt, om te bepalen of advocaten onder druk staan. Zo wordt gekeken naar de inkomsten. Als die mager zijn of afwijken van eerdere jaren, kan verder worden gekeken naar de praktijk, zegt Jan Frederik Schnitzler, voorzitter van het Landelijk Dekenberaad. ,,Als het een gepensioneerde advocaat is, van wie ik weet dat hij nog een paar zaken doet, verandert de oranje vlag in een groene. In andere gevallen kan er reden zijn verder te kijken.'' Zo wordt beperkte mankracht gericht ingezet 'waar het risico het grootst is'. Binnen de orde zijn geen twijfels over het onderzoek van de deken naar Taghi's neef. Wel zal er vermoedelijk binnenskamers nog over gesproken worden. De deken die het onderzoek uitvoerde kan zelf niet reageren. ,,Ik ben gebonden aan wettelijke geheimhouding'', laat zij weten.","intensity":0,"negativity":0,"cluster_id":36,"similar_texts":"text71"},{"id":"7","publisher":"NRC Handelsblad","date":"2021-10-11","url":"https://www.nrc.nl/nieuws/2021/10/10/waar-zijn-al-die-foute-advocaten-dan-a4061315#20211011-79853-108","title":"‘Waar zijn al die foute advocaten dan?’ ","text":"Advocatuur Na de arrestatie van advocaat Youssef T. komt de vraag op hoe vaak advocaten zich voor het karretje laten spannen van criminelen.  ,Dat de beruchtste crimineel van Nederland – opgesloten in de best bewaakte gevangenis – zijn neef als advocaat inschakelt, was voor de Nederlandse Orde van Advocaten geen reden tot alarm. Toen NRC een week na de aanslag op Peter R. de Vries vernam dat neef Youssef T. deel uitmaakte van het advocatenteam van Ridouan Taghi, benadrukte de Orde dat er voor advocaten geen wettelijke belemmering is om familieleden bij te staan. Een advocaat moet zich „onafhankelijk” opstellen en met professionele distantie te werk gaan, aldus de advocatenorde – die verantwoordelijk is voor de beroeps- en gedragsregels. „Het is in eerste instantie aan de advocaat zelf om te beoordelen of hij in de gegeven omstandigheden hieraan kan voldoen”, aldus de Orde in een verklaring. De Orde wees er op dat T. „in een breed team van civiele en strafrechtadvocaten” werkt en – als alle advocaten – onder toezicht staat van een lokale deken. Dat het toch aan de professionele distantie van T. lijkt te schorten, bleek vrijdag. Na het zoveelste bezoek aan neef Ridouan werd hij in de Extra Beveiligde Instelling (EBI) gearresteerd. Na een maandenlang onderzoek verdenkt het OM T. van lidmaatschap van een criminele organisatie. Als boodschapper van Taghi verzorgde hij heimelijk de communicatie met de criminele buitenwereld, aldus het OM. Vanuit zijn cel zou Taghi een gewelddadige uitbraak organiseren en drugshandel voortzetten. In hun relatie van cliënt en advocaat hadden Taghi en T. het recht om volstrekt vertrouwelijk met elkaar te spreken en stukken uit te wisselen. T. kwam volgens het OM vele malen urenlang op bezoek. In principe had het OM er nooit achter kunnen komen wat zij bespraken. Maar van de rechter-commissaris kreeg justitie bij hoge uitzondering toestemming om hun communicatie te monitoren. Na de aanhouding constateerde demissionair minister voor Rechtsbescherming Sander Dekker (VVD) „dat het bij velen verbazing zal wekken dat een familielid van een gedetineerde” in het strengste detentieregime van het land „min of meer ongestoord toegang” heeft. Dekker stelt te gaan onderzoeken of de regels voor de advocatuur in het licht van „zware georganiseerde criminele organisaties” nog wel voldoen.\n\nLees ook: OM: Taghi plande met advocaat gewelddadige ontsnapping\n\n‘Juridische afdeling’Tot woede en ergernis van advocaten stellen politie en justitie met regelmaat dat advocaten zich voor het karretje van criminelen laten spannen. In het Marengo-liquidatieproces tegen Taghi meldde het OM vorig jaar dat advocaten in 2015 vertrouwelijke informatie aan handlangers van Taghi lekten. Het zou gaan om de strafrechtadvocaten Christian Flokstra, Leon van Kleef , Khalid Kasem (tegenwoordig tv-presentator) en Yassine Bouchikhi. Onderzoeken van hun lokale dekens – toezichthouders op de advocatuur – leverden daarvoor echter geen bewijs op. In het recente strafproces van de Nederlandse aanbieder Ennetcom van onder criminelen geliefde PGP-telefoons stelde het OM én rechtbank dat niet nader genoemde advocaten zich lieten lenen voor de productontwikkeling. Zij speelden processen-verbaal uit andere strafzaken door met informatie over hoe het Nederlands Forenisch Instituut (NFI) PGP-telefoons had gekraakt. Met die technische kennis zou Ennetcom zijn producten beter kunnen beveiligen.De Amsterdamse officier van justitie George Rasker wond er recent helemaal geen doekjes om. Hij verbond het boek Narconomics – over Latijns-Amerikaanse drugskartels – met Nederland. „Net zoals legale organisaties hebben ook criminele organisaties een juridische afdeling”, tekende Het Parool op uit zijn mond tijdens een strafzaak rond de vondst van 59 kilo cocaïne. „De advocaat zal erop toezien dat de verdachten niet te veel zeggen over elkaar, over hun directe contacten of hun opdrachtgever.” Yehudi Moszkowicz, advocaat in de drugszaak, daagde daarop het OM voor de rechter om een rectificatie te eisen omdat hij als het verlengstuk van een criminele organisatie werd afgeschilderd. „Vertrouw erop dat advocaten onafhankelijk het recht dienen”, schreven strafrechtadvocaten Max den Blanken en Patrick van der Meij in een opiniestuk in NRC mede vanwege deze „schandelijke”, niet onderbouwde beschuldiging.\n\nLees ook: Vertrouw erop dat advocaten onafhankelijk het recht dienen(Opinie)\n\nNo Surrender„Politie en justitie zeggen al jaren veel informatie over advocaten te hebben die ver over de schreef gaan en dat het zelfreinigend vermogen onder advocaten te gering is”, constateert hoogleraar criminologie Hans Nelen van Maastricht University. „Vice versa zegt de advocatuur: het aantal strafzaken is op een hand te tellen, waar zijn al die zaken dan? En waarom wordt de deken er niet over geïnformeerd?” Nelen onderzocht in een ver verleden de strafrechtelijke verdenkingen tegen advocaten wegens criminele betrokkenheid. Van de elf advocaten die van 1996 tot 2001 verdacht werden, werden er vijf vervolgd en drie veroordeeld. Dat beeld is nu niet wezenlijk anders, denkt hij. „Heel weinig” advocaten worden strafrechtelijk vervolgd of tuchtrechtelijk veroordeeld wegens hun betrokkenheid bij criminele organisaties. Een zeldzaam recent voorbeeld dat enige gelijkenis met de zaak rond T. vertoont is dat van de civiele advocaat van No Surrender-kopman Klaas Otto. Jan Piet van R. smokkelde handgeschreven briefjes van Otto de gevangenis uit. Op de briefjes stonden opdrachten om getuigen in een zaak tegen Otto te beïnvloeden. Van R. werd vorig jaar veroordeeld tot twee jaar celstraf, overigens ook omdat er bij hem thuis kilo’s amfetamine werden aangetroffen. „Als advocaat maakt hij een wezenlijk onderdeel uit van de rechtsstaat die Nederland is. Dat juist hij zich heeft bezig gehouden met het ondermijnen van diezelfde rechtsstaat vindt de rechtbank onbegrijpelijk en verbijsterend”, aldus het vonnis.Elf regionale dekens Dat minister Dekker naar aanleiding van de arrestatie van T. oppert zélf de advocatenregels aan te gaan passen is bijzonder. De ongeveer 18.000 advocaten in Nederland vallen namelijk onder een systeem van zelfregulering. De Nederlandse Orde van Advocaten heeft daarbij de hoofdrol en maakt de beroeps- en gedragsregels. Elf regionale dekens houden toezicht op de naleving ervan. Dat Youssef T. zijn neef ging bijstaan was bekend bij Maaike Bomers, de deken van Gelderland. Zij weigert vragen over de kwestie en haar optreden te beantwoorden. De Nederlandse Orde van Advocaten ziet in de arrestatie van T. geen aanleiding om hun deze zomer geuite visie op het bijstaan van familieleden bij te stellen. Voor een reactie op minister Dekkers mogelijke ingrepen vindt de Orde het nog „te vroeg”. Hoogleraar Nelen hoopt dat de arrestatie van T. leidt tot een discussie onder advocaten over hun onafhankelijkheid ten opzichte van hun cliënt. Die kan op allerlei manieren – waaronder via familierelaties – in het geding komen. „Maar je moet tegelijkertijd ook uitkijken dat je vanwege deze zaak de beroepsgroep en masse in de beklaagdenbank zet.”\n\nEen versie van\n\ndit artikel\n\nverscheen ook in\n\nNRC Handelsblad\n\nvan 11 oktober 2021\n\nEen versie van\n\ndit artikel\n\nverscheen ook in\n\nNRC in de ochtend\n\nvan 11 oktober 2021","intensity":0,"negativity":0,"cluster_id":36,"similar_texts":"text305"},{"id":"8","publisher":"De Telegraaf","date":"2021-10-11","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/67e71cb76900e88fb11b821da149ebb1/web/OPS/cciobjects.json&hash=a4ccee78d49b53bcbaaf#/pages/34","title":"’Acht man onvoldoende ondanks overwinning’","text":"’Acht man onvoldoende ondanks overwinning’\n\nBovenste rij, v.l.n.r.: Justin Bijlow, Guus Til, Stefan de Vrij, Denzel Dumfries, Cody Gakpo, Virgil van Dijk. Onderste rij: Steven Berghuis, Memphis Depay, Frenkie de Jong, Davy Klaassen, Daley Blind.\n\nFOTO GETTY IMAGES\n\n❮❯\n\nOUD-INTERNATIONAL JOHN REP SCHRIKT VAN VERVAL ORANJE TEGEN LETLAND\n\nOud-international en WK-finalist John Rep is zich ’rot geschrokken’ van het optreden van Oranje tegen Letland, ook al won het team van Louis van Gaal met 1-0. Rep vindt het verschil tussen de vorige, glansvolle 6-1 overwinning op Turkije en het foutenfestival in Riga ’belachelijk’ groot.\n\nJUSTIN BIJLOW \n\n„Justin krijgt heel terecht het hoogste cijfer. Hij verdient een dikke voldoende, want hij staat er alsof hij al jaren keeper is van het Nederlands elftal. Hij komt in werkelijkheid pas net kijken in de nationale ploeg, maar elk optreden wekt vertrouwen. Hij moet absoluut voor lange tijd blijven staan. Hij is rustig, zijn reacties zijn fantastisch en hij heeft een voortreffelijk inzicht. In de slotfase redt hij Nederland gewoon met een superieure reactie.”\n\nDENZEL DUMFRIES \n\n„Dit was niet de Denzel die we kennen uit zijn PSV-tijd of die we als een stoomtrein op de rechterflank hebben zien opkomen in andere interlands. Ik vond hem niet zichzelf. Waar dat aan ligt? Hij is nu toch wel gewend bij zijn club Inter? Het was gewoon matig van zijn kant, maar daarin was hij niet de enige! Driekwart van het elftal was niet zichzelf.”\n\nSTEFAN DE VRIJ\n\n„Stefan wil ik nog wel een zes geven. Hij doet niks spectaculairs en neemt nooit risico om eens iets bijzonders vooruit te doen. Maar grote fouten zie ik hem ook zelden maken in deze fase van zijn carrière en daardoor haalt hij een voldoende. Maar het blijft allemaal erg veilig.”\n\nVIRGIL VAN DIJK \n\n„Van een speler en aanvoerder als Virgil verwacht ik gewoon meer. Hij had wat foutjes en ik snap best dat je wat tijd nodig hebt om je oude niveau te halen als je er door een kruisbandoperatie zo lang uit bent geweest. Maar bij Liverpool heeft hij inmiddels toch ook al genoeg duels op niveau gespeeld. Ik vond hem deze keer gewoon niet indrukwekkend.”\n\nDALEY BLIND \n\n„Als Wim Kieft zegt dat het wat moeilijker wordt voor Daley, heeft hij daar misschien wel gelijk in. Dit was geen lekkere wedstrijd voor hem, hij was niet bepalend en moest af en toe wat meer het gas erop zetten. Voor hetzelfde geld, zal ook hij beseffen, had Oranje door het gerommel achterin een goal moeten incasseren.”\n\nDAVY KLAASSEN \n\n„Als doelpuntenmaker geef ik Davy die zes. Maar vond hij zijn eigen spel goed? Daar ben ik benieuwd naar. Hij zocht de drukte op in de zestienmeter, maar het leidde zelden tot iets. Het hele middenveld van Oranje was in deze interland in zijn totaliteit beneden het niveau dat je in een nationale ploeg zou mogen verwachten.”\n\nFRENKIE DE JONG \n\n„Toen Frenkie bij Ajax kwam, vond ik het een hartstikke leuke voetballer. Misschien is hij dat nog steeds wel, want hij kán ontzettend goed ’ballen’. Maar zowel Louis van Gaal als Ronald Koeman moet met hem aan de slag. Die twee hebben een gezamenlijke taak vanaf nu. Bij Oranje én bij Barcelona moet hij meer assists en meer goals gaan produceren. Mij kon hij in deze interland opnieuw niet bekoren. Alleen maar lopen met de bal! Dat is het beeld dat in je hoofd blijft zitten.”\n\nGUUS TIL \n\n„Bij Feyenoord is Guus weer terug in beeld gekomen. Daar heeft hij al twaalf goals op zijn naam staan en dat is indrukwekkend. Maar dat betekent niet dat hij ook meteen een top-international is. Oranje vraagt nog net even iets meer van een speler.”\n\nSTEVEN BERGHUIS \n\n„Steven schoot een paar keer op doel als hij naar binnenkwam vanaf de rechterkant. Louis wisselde hem na een uur voor Noa Lang. Ik maak me helemaal niet zo druk om wie er nu op rechts of links uitkomt. Als je vleugelspits bent, moet je met links én rechts een voorzet kunnen geven of kunnen schieten. Vleugelspelers moeten een aantal goede voorzetten produceren in elkes interland als ze in Oranje staan. Dat gebeurde niet.”\n\nCODY GAKPO\n\n„Bij Cody kwamen die voorzetten er ook niet. Misschien is hij op dit moment de beste speler van PSV, dan hoop je dat ook in het Nederlands elftal terug te zien. Je wil iets creatiefs zien van een vleugelspeler. Ik vind hem net als Memphis en Steven Bergwijn in de kern een goede voetballer. Maar tegen Letland zag ik het niet.”\n\nMEMPHIS DEPAY \n\n„Memphis is de man die soms prachtige dingen laat zien en dan hoop je dat hij dat ook tegen een land als Letland zal doen. Vooraf reken je op een overwinning met drie goals verschil. Daar heb je de creativiteit van Memphis bij nodig, maar dat creatieve ontbreekt al even. Ook bij Barcelona.”\n\nLOUIS VAN GAAL \n\n„Ik heb al uitgelegd waarom Louis toch nog een zes krijgt. Aan zijn opstelling mankeerde niet veel. Maar je verwacht meer van dit elftal. Dat heeft hij er niet uitgehaald deze keer.\n\nIk hoop alleen dat hij straks niet teruggaat naar het 5-3-2 systeem, want we hebben bij Frank de Boer al gezien waartoe dat leidt. Ze moeten bij Oranje blijven voetballen in 4-3-3. Dat was in onze gouden periode ook het uitgangspunt. We hadden het motto: je kan altijd nog omschakelen als de wedstrijd erom vraagt.”","intensity":0,"negativity":1,"cluster_id":41,"similar_texts":"text422"},{"id":"9","publisher":"De Telegraaf","date":"2021-10-11","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/67e71cb76900e88fb11b821da149ebb1/web/OPS/cciobjects.json&hash=06b48e7e5c45a0b2f64f#/pages/1","title":"’Boeren willen visie’","text":"’Boeren willen visie’\n\nDEN HAAG Als in het vierde kwartaal van dit jaar nog geen missionair kabinet aan de knoppen zit, zal het huidige demissionaire kabinet knopen doorhakken over het stikstofbeleid. Dat zal ingrijpende gevolgen hebben voor boeren en tal van bedrijven in ons land. Volgens LTO-voorman Sjaak van der Tak is dat aangekondigd door demissionair premier Rutte. \n\nAfgelopen maanden lekte uit dat onder andere de landsadvocaat pleit voor het rechteloos maken van boeren om ons land van het stikstofslot af te halen. „Een no-go”, zegt de LTO-voorman. „Boeren willen veranderen. Maar dan hebben wij nu kaders nodig van de politiek. En niet voor een of twee jaar, maar voor de komende jaren.” \n\nHoe te veranderen?\n\nPagina T18","intensity":0,"negativity":1,"cluster_id":27,"similar_texts":"text223"},{"id":"10","publisher":"De Telegraaf","date":"2021-10-11","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/67e71cb76900e88fb11b821da149ebb1/web/OPS/cciobjects.json&hash=a1ff54c016a66a4a69b8#/pages/4-5","title":"’De winst ligt bij de ouderen’","text":"’De winst ligt bij de ouderen’\n\nExperts verwachten deze winter een zware epidemie en gaan daarom extra inzetten op vaccinatie.\n\nfoto ANP/HH\n\nDeskundigen wijzen op belang van griepvaccin \n\ndoor Arianne Mantel\n\nAmsterdam Waarom krijgen kinderen de griepprik niet en wordt nu pas aan zwangere vrouwen de griepprik aangeboden? „In Engeland, dat erg gedreven is door kosteneffectiviteit, doen ze dit al jaren”, stelt Maarten Postma, hoogleraar Global Health Economics aan de Rijks Universiteit Groningen én werkzaam bij het Engelse equivalent van de Gezondheidsraad. \n\nMaandag is het nationale griepprikdag; experts verwachten deze winter een zware epidemie en gaan daarom extra inzetten op vaccinatie.\n\nVirusdeskundigen willen graag dat veel mensen de griepprik nemen. Dat komt omdat verwacht wordt dat er juist dit jaar een flinke griepepidemie naast corona – een ’twindemie’ – kan komen, legt Ted van Essen van de Nederlandse Influenza Stichting uit, vanwege verminderde weerstand omdat er nauwelijks griep heerste. „Maar een griepepidemie kunnen de ziekenhuizen niet aan als er ook weer corona-uitbraken zijn.” \n\nOmdat Covid-19 blijft is het wellicht verstandig om ook kinderen in de toekomst te vaccineren, gezien de druk op de zorg in combinatie met de griep.\n\nOnderzoek\n\nNog niet bevestigd onderzoek wijst erop dat mensen die Covid-19 en griep allebei krijgen een hogere kans hebben om te overlijden. Om een griepepidemie te voorkomen, zou iedereen een griepprik kunnen worden aangeboden. „Dat is een interessant idee, maar is dat ook kosten-effectief?”, vraagt Maarten Postma zich hardop af. „Voor groepen in de bevolking die niet heel ziek worden van griep mogelijk niet direct.” Mensen die niet ziek worden van de griep, maken namelijk ook geen extra dure zorgkosten.\n\nIn Nederland is kosten-effectiviteit een belangrijk argument voor de griepprik, maar in Engeland is het daadwerkelijk doorslaggevend. Naast het vaccin wordt gekeken naar de kosten die gemaakt worden als iemand ziek is, zoals een dure ic-opname. Ook wordt gekeken naar de hoeveelheid gezondheidswinst. „Als het kosten-effectief is, wordt het daar al snel ingevoerd. Op die basis wordt in het VK ook het vaccin tegen het rotavirus en meningokokken B toegediend bij jonge kinderen”, vertelt Postma.\n\nHoewel kinderen niet heel ziek worden van de griep, is het toch gunstig hen te vaccineren. „De winst zit bij de ouderen en niet zozeer bij de gevaccineerde kinderen zelf”, legt Postma uit. „Wanneer kinderen gevaccineerd worden tegen de griep, worden er immers minder ouderen besmet en daarmee worden dure ziekenhuisopnames voorkomen.”\n\nVoor de griep is een goed levend verzwakt vaccin beschikbaar voor kinderen. In Engeland is zeven jaar geleden begonnen met het enten van kinderen van anderhalf jaar en inmiddels is men de bij de tienjarigen aanbeland. „Het zou me niet verbazen als er daarom in Engeland minder griep en overbelasting van de zorg gaat komen in vergelijking met Nederland”, stelt Postma.\n\nToch werpt dit de vraag op of kinderen wel gevaccineerd moeten worden tegen de griep. Zelf hebben ze er immers amper baat bij. Postma: „Dat is ook waarom de Nederlandse Gezondheidsraad het niet aanbeveelt; kinderen worden niet zo ziek van de griep en dan vraag je – aan een ouder van – een kind dat te doen voor de ouderen en andere kwetsbare groepen. Aan de andere kant: de Gezondheidsraad vond het wel acceptabel om kinderen tegen Covid-19 te vaccineren, terwijl zij ook daar niet echt ziek van worden.”\n\nWel is er nu een griepprik voor zwangere vrouwen. Die heeft lang op zich laten wachten, stelt Van Essen. „Bijna alle landen om ons heen bieden het al jaren aan. We weten dat als een kindje geboren wordt tijdens een griepepidemie het heel ziek kan worden. Je wilt dus dat de baby geboren wordt vol antistoffen.”\n\nZwangerschap\n\nTerwijl andere landen niet zo moeilijk zijn, wordt het griepvaccin in Nederland voor vrouwen die in verwachting zijn vanaf 22 weken zwangerschap aangeboden. „Er is een hoop voor te zeggen om die grens te verlagen van 22 weken naar de hele zwangerschap”, vindt Van Essen. \n\nHij vervolgt: „Overigens ligt er ook het advies om mensen met longschade door Covid en de groep met zwaar overgewicht te vaccineren tegen de griep. Zij moeten wel zichzelf melden bij de huisarts. Er is genoeg voorraad, want de overheid heeft extra vaccins besteld.”\n\nEindelijk prik voor\n\nzwangere vrouwen","intensity":0,"negativity":0,"cluster_id":46,"similar_texts":"text396"},{"id":"11","publisher":"De Telegraaf","date":"2021-10-12","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/5448a9027989e54720aca2e944d0522e/web/OPS/cciobjects.json&hash=e9e6aa0bdbddad2507e6#/pages/1","title":"’DNB-plan nekt huizenbezitter’","text":"’DNB-plan nekt huizenbezitter’\n\nExperts slaan alarm over voorstel \n\ndoor Pieter van Erven Dorens en Yteke de Jong\n\nAmsterdam Ouderen met een afgeloste woning zijn de eerste slachtoffers van het plan van De Nederlandsche Bank (DNB) om de eigen woning als vermogen te belasten, zo blijkt uit een rondgang langs experts. \n\nVolgens bankpresident Knot moet er ’herverdeeld’ worden in Nederland, omdat vermogenswinsten nu vooral bij huizenbezitters terechtkomen. Straks moet men belasting betalen over de overwaarde van de woning, wil DNB. Ook herhaalde Knot zijn pleidooi om de hypotheekrenteaftrek te schrappen.\n\nVereniging Eigen Huis kaatst de bal terug naar Knot en zijn medebankiers. „Juist de door de Europese Centrale Bank kunstmatig laag gehouden rente is de belangrijkste prijsopdrijvende factor, en niet de renteaftrek die bij deze lage rente weinig voorstelt”, zegt Karsten Klein, directeur belangenbehartiging. \n\nExperts vrezen het ergste als de rente stijgt. Dan worden de maandlasten zo hoog dat niemand meer kan kopen. Huiseigenaren die een langjarig hypotheekcontract met een lage rente hebben afgesloten, blijven dan zitten. Ook komt er geen woning bij door de plannen, en kan het juist leiden tot een hogere schuldenberg omdat er straks een boete staat op aflossen. De overwaarde moet immers belast worden, wil Knot.\n\nKopersstaking\n\nPagina T4","intensity":0,"negativity":0,"cluster_id":2,"similar_texts":"text246"},{"id":"12","publisher":"De Telegraaf","date":"2021-10-12","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/5448a9027989e54720aca2e944d0522e/web/OPS/cciobjects.json&hash=314ac8e37282f6f527da#/pages/20-21","title":"’Lintje’ kwam net op tijd voor componist Nico van der Linden","text":"’Lintje’ kwam net op tijd voor componist Nico van der Linden\n\nAfgelopen week overleed Nico van der Linden (links), de grote man achter de successen van Ramses Shaffy, op slechts 71-jarige leeftijd. foto’s anp/hh\n\nMet Thérèse Steinmetz achter de piano.\n\n❮❯\n\nVaste begeleider van Ramses sterft op 71-jarige leeftijd\n\nOp 4 maart van dit jaar ontving hij nog een koninklijke onderscheiding. Slechts zeven maanden mocht NICO VAN DER LINDEN zich Ridder in de Orde van Oranje-Nassau noemen. Vorige week overleed de componist, arrangeur en musicus op 71-jarige leeftijd aan de gevolgen van kanker. \n\nDat lintje kreeg Nico onder meer voor zijn werk als muzikaal begeleider van sterren als LIESBETH LIST en RAMSES SHAFFY. Ramses’ liedjes waren nooit vastgelegd door de zanger zelf. Om die artistieke waarde niet verloren te laten gaan, heeft Nico Shaffy’s liedjes nauwkeurig uitgewerkt op muziekpapier. Hij heeft duizenden uren werk gehad aan het beluisteren van improvisaties, het noteren van de muziek en het uitzoeken van de juiste vingerzettingen en akkoorden. ,,Voor Nico kwam die koninklijke onderscheiding net op tijd’’, zegt vriend en collega FRANK AFFOLTER. ,,Hij heeft zoveel mensen op de vleugel begeleidt, niet alleen Liesbeth en Ramses, maar ook GERRIE VAN DER KLEI, THÉRÈSE STEINMETZ en zijn eigen schoonzuster LENNY KUHR. Als begeleider word je vaak ondergewaardeerd, vandaar dat Nico zich juist zéér gewaardeerd voelde met dat lintje. Hij wist dat hij ongeneeslijke ziek was, maar dat hij ons zo snel zou verlaten, hadden we niet verwacht!’’","intensity":0,"negativity":0,"cluster_id":23,"similar_texts":"text2"},{"id":"13","publisher":"De Telegraaf","date":"2021-10-12","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/5448a9027989e54720aca2e944d0522e/web/OPS/cciobjects.json&hash=32313459e5be6d739ead#/pages/32","title":"’Memphis weer een leider’","text":"’Memphis weer een leider’\n\nBovenste rij, v.l.n.r.: Justin Bijlow, Steven Berghuis, Stefan de Vrij, Denzel Dumfries, Virgil van Dijk, Daley Blind. Onderste rij: Memphis Depay, Frenkie de Jong, Georginio Wijnaldum, Noa Lang, Davy Klaassen.\n\nFOTO RENÉ BOUWMAN\n\n❮❯\n\nEX-INTERNATIONAL BART LATUHERU BEOORDEELT ORANJE TEGEN GIBRALTAR\n\nDe weerstand is tegen landjes als Gibraltar minimaal en dan mag een coach alleen maar hopen dat zijn spelers de discipline bewaren. ,,Memphis Depay bewijst juist tegen dit soort amateurs, want dat zijn het, dat hij volwassen is geworden. Hij gaat niet forceren maar scoort en geeft assists’’, zegt rapporteur Bart Latuheru. \n\nJUSTIN BIJLOW \n\n,,Justin heeft op zulke avondjes niet veel te doen. Maar op basis van de laatste periode en ook hier weet je al dat hij altijd een ruime voldoende scoort. Terecht dat hij is blijven staan en dat er niet is geëxperimenteerd met Mark Flekken. Zowel bij Feyenoord als Oranje is Bijlow uitstekend. Als je eenmaal een goede keeper hebt, moet je niet meer met andere namen onder de lat komen.’’\n\nDENZEL DUMFRIES \n\n,,Denzel was weinig opvallend. Hij is verdedigend ook niet op de proef gesteld natuurlijk, leverde aanvallend zijn gebruikelijke bijdrage in aanvallend opzicht en daardoor maakte hij ook een prima goal.’’\n\nSTEFAN DE VRIJ \n\n,,Stefan is onbetwist een van de beste centrale verdedigers van Europa. Samen met Virgil van Dijk en ook nog eens Matthijs de Ligt verkeren we in de gelukkige omstandigheid om verdedigers van hoog niveau in het centrum te hebben. Er is niks mis met Matthijs, maar je kunt Stefan er nu niet uithalen en dan kan het wel eens gebeuren dat je er net als bij je club Juventus naast komt te staan.’’\n\nVIRGIL VAN DIJK\n\n,,Verdedigend is deze man al onomstreden, aanvallend had hij nu ook nog eens zijn inbreng. Voor rust had hij een aantal sterke momenten en hij maakte natuurlijk een prima goal uit de hoekschop.’’\n\nDALEY BLIND \n\n,,Daley zorgde voor een goede discipline op de linkerflank. Hij was zuiver in de passing, zoals we dat van hem kennen en elke keer als Noa Lang naar binnen ging, was hij er voor de overlap. Daarnaast had hij een goede voeding naar Lang toe.’’\n\nDAVY KLAASSEN \n\n,,In dit soort interlands worden de ruimtes, door een overvol strafschopgebied, heel klein. Als de buitenspelers het veld breed houden, kunnen jongens als Davy in de ruimte komen. Hij is een middenvelder zonder echte creativiteit maar hij duikt altijd op in de ruimtes waar de bal komt. Ik snap dat hij speelde.’’\n\nFRENKIE DE JONG \n\n,,De enige man die onder zijn kunnen speelde. Een paar keer balverlies, niet altijd de goede aanname en de handelingssnelheid bleef een beetje achter. Bij zijn club Barcelona gaat het allemaal niet geweldig en ik denk dat je dat nu een beetje terugziet. Ja, het verwachtingspatroon bij hem is groot, maar adel verplicht, hè.’’\n\nGEORGINIO \n\nWIJNALDUM \n\n,,Ik kan niet zeggen dat hij slecht speelde, maar Gini had niet het bekende ritme. Deze middenvelder was gewend om bijna zestig wedstrijden per jaar te spelen, bij Liverpool kon hij bij wijze van spreken vijf keer per week in actie komen. Bij PSG gebeurt dat nu niet en dat gaat hem opbreken. In zijn hele carrière is hij nooit in deze situatie geweest. Hij pakte altijd zijn goals bij Oranje en in normale doen had hij nu voor de rust al twee keer gescoord en had het na 45 minuten al 5-0 gestaan.’’\n\nSTEVEN BERGHUIS \n\n,,Steven zou in zijn Feyenoord-periode de bal zelfs bij de keeper zijn gaan ophalen of flink zijn gaan zwerven, maar dat deed hij nu niet. Terwijl de bal niet altijd snel genoeg zijn kant op kwam. Hij had een paar goede momenten, maar had ook vijf voorzetten die niet aankwamen. Dat kan natuurlijk als het zo druk is in de doelmond. Het siert hem dat hij in zijn positie bleef spelen. Kennelijk werd hij uitgefloten in de eerste fase, nou ja, dan is hij lekker voorbereid op Feyenoord-Ajax straks in december...’’\n\nNOA LANG \n\n,,Ik vond het een goed debuut in de basis van Noa. Hij heeft het verdiend om international te worden omdat hij ook bij zijn club goed heeft gepresteerd. Hij ging wel al wat vroeg soms naar de rechterkant, waar Berghuis al liep. Dat zit een beetje in hem als het niet naar zijn zin gaat of het te lang duurt op zijn flank. Maar hij moet zorgen dat alle posities bezet blijven. Hij ziet het spel, hij gaf aardige passes en stak mensen als Depay en Klaassen goed weg. Maar de wissel was terecht na rust. Hij moet niet uit stilstand handelen. Danjuma liet even zien wat een verrijking het voor Oranje is om een buitenspeler te hebben die buitenom passeert.’’\n\nMEMPHIS DEPAY \n\n,,Ondanks de gemiste penalty was Memphis in het eerste uur overal bij betrokken. Vroeger wilde hij nog wel eens dingen forceren, of zich individueel bewijzen. Nu was hij constant bezig met het team en hij liet zien uitstekend vanuit de discipline te kunnen spelen. Mede daardoor scoorde hij en was hij belangrijk voor zijn medespelers.’’\n\nBONDSCOACH\n\nLOUIS VAN GAAL \n\n,,Het optreden van \n\nMemphis schrijf ik ook toe aan de coach. Zoiets dwingt een bondscoach af, denk ik. Louis heeft invloed op een speler als Memphis, die je steeds volwassener ziet worden. Daardoor is Memphis niet alleen bepalend maar ook functioneel voor het team. De opstelling was ook logisch.\n\nEen puntje van kritiek toch ook, want alle aandacht voor Flekken als keeper vond ik een beetje minachtend naar Justin Bijlow toe. Het zorgde voor onnodig veel commotie. Is het nodig om een keeper als Bijlow op scherp te zetten als die goed presteert en het prima met het team gaat?’’","intensity":0,"negativity":0,"cluster_id":41,"similar_texts":"text340"},{"id":"14","publisher":"De Telegraaf","date":"2021-10-11","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/67e71cb76900e88fb11b821da149ebb1/web/OPS/cciobjects.json&hash=ef290a15e90778c5e90e#/pages/18-19","title":"’Veranderen prima, maar hoe?’","text":"’Veranderen prima, maar hoe?’\n\nSjaak van der Tak, voorzitter LTO Nederland.\n\nFoto Rias Immink\n\nLandbouw-voorman Sjaak van der Tak eist lange- termijnvisie van het kabinet\n\nDe onzekerheid bij boerenbedrijven is groot nu allerhande klimaat- en stikstofmaatregelen neerdalen op de landerijen. Boeren willen best veranderen, maar missen een langetermijnvisie. En als er niet snel een nieuw kabinet is, dan dreigen dit jaar nog overhaaste beslissingen door het demissionaire kabinet, zegt LTO-voorzitter Sjaak van der Tak.\n\nGert van Harskamp en Mike Muller\n\nDe afgelopen maanden was Sjaak van der Tak, de dit jaar aangetreden voorman van de Land- en Tuinbouworganisatie (LTO) al op honderden bedrijven aanwezig. Hij zag innoverende boeren en tal van vooruitstrevende telers. „Maar ik herken ook het beeld van meer zelfdodingen in de sector. Veel boeren zijn murw geslagen. Er heerst veel onzekerheid.” \n\nDe komende jaren zal de landbouwsector een grote omslag moeten maken, ziet ook Van der Tak. De samenleving vraagt meer inzet op duurzaamheid, minder uitstoot, biologische landbouw en kortere ketens. Dus: sneller van de boer naar de consument. \n\nHebben boeren nog een toekomst? \n\n„Ik denk dat veel boeren een toekomst in Nederland hebben. Maar ik zie ook dat heel veel boeren in de knel raken. Zij vragen zich af: hebben mijn kinderen nog wel bestaansrecht als boer? Het grootste deel van de boeren wil graag innoveren. Maar dan hebben zij kaders nodig waarbinnen dat kan. En dan niet voor één of twee jaar, maar langjarig.” \n\nEr ontstond eerder een boerenopstand. Een deel splitste zich af van LTO naar Farmer Defence Force. Een gemiste kans? \n\n„Nee. Het is niet zo dat een kleine groep de boel traineert. Maar op de flanken is er versnippering. Dat zie je overigens overal in de samenleving. Maar: met iedereen die bouwt aan draagvlak voor onze boeren blijven wij nog steeds in gesprek.” \n\nHoe houdt u de boeren bij elkaar? \n\n„We hebben in die zin nu een andere koers. We zoeken de verbinding als dat in het belang van onze leden is. Het antwoord ’nee’ hoort daarbij. Wij leggen als LTO onze eigen plannen voor en willen daarin leiderschap en verantwoordelijkheid nemen. Bijvoorbeeld op het gebied van stikstof. We staan te springen om stappen vooruit te nemen. Laat 2022 geen verloren jaar zijn! Maar dan is wel goed beleid nodig. Ik was vorige week in het Eemlandgebied. Een jonge boer van 36 met twee kindertjes, prachtig bedrijf. Hij wil veranderen maar weet niet waarin te investeren door alle onzekerheid.” \n\nHoe is uw overleg met de ministeries nu? \n\n„Wij proberen iedere dag een doorbraak rondom stikstof te bereiken. Premier Rutte zei onlangs tijdens een webinar dat ons voorstel, het versnellingsakkoord van ondernemers, bouwers, natuurorganisaties en boeren, op tafel ligt. Als er geen kabinet komt voor het vierde kwartaal, dan gaat het demissionaire kabinet besluiten nemen, kondigde hij aan.” \n\nEn dat zou betekenen onteigening van veel boeren? \n\n„Ik heb nog weinig politieke partijen gehoord die pleitbezorger zijn van het massaal onteigenen van boeren of intrekken van vergunningen en zo de boeren rechteloos maken. Laat ik het maar zo zeggen: dat is ook een nucleaire optie. Dat gaan we niet doen.” \n\nDe landsadvocaat noemt afpakken van vergunningen ’onontkoombaar’. \n\n„Is dat een politiek of juridisch advies? Ik vind het een bijna politiek advies. Dat had ik van een landsadvocaat niet verwacht en ik heb er ook geen goed woord voor over. Dat gaan we ook niet doen, het past echt niet in Nederland. Het levert alleen maar een hoop extra frustratie en eindeloze rechtszaken op.” \n\nWat dan wel? \n\nAls er op plekken waar boeren vertrekken na sanering -er zijn trouwens 13.000 boeren die geen opvolger hebben en best met een goede uitkoopregeling willen stoppen- grond vrijkomt, kun je daar natuurinclusieve landbouw bedrijven. Dat wil zeggen: als blijver zorg je dat je nagenoeg geen uitstoot geeft. Diegene laat je ook langjarig agrarisch natuurbeheer doen. Dan hoef je ook geen boswachter te bestellen. Op zulke locaties zijn ook mogelijkheden voor kleine boerenbedrijven met een heel ander verdienmodel. \n\nIn de tuinbouwsector zagen we grote vernieuwingen. Iets dat ook bij de landbouw gaat doorzetten? \n\nDaar ben ik van overtuigd. Er komt enorme vernieuwing. Je kunt wel alleen inzetten op stoppen, maar je moet juist inzetten op innovatie, verplaatsen van bedrijven, stoppen en natuurinclusief boeren. Als je dat vliegwiel van die vier pijlers aanzet gaan de banken anders acteren en gaat de boer nadenken over een ander verdienmodel. \n\nBoeren met een paar koeien, niet gericht op massa. Is dat haalbaar? \n\n„Als het gaat over het vitale platteland overeind houden, is dat een lijn. Maar in de glastuinbouw zag je dat familiebedrijven met elkaar gingen samenwerken. Daarmee nam de klimaatverbetering in de kassen toe, kwamen er andere gewasbeschermingsmiddelen. Het ondernemerschap is toen versterkt. Heel veel tomaten, appels en peren en vlees gaan inderdaad naar het buitenland. Maar niet zo ver hoor. Zo’n 800 kilometer. Maar wat is ertegen dat wij Duitsers van goede melk voorzien? Of goede aardappels of uien? De wereldbevolking gaat naar 10,5 miljard mensen. Maar 800 miljoen mensen staan vandaag de dag nog altijd nog met honger op. Kunnen we niet een wereld voedselakkoord maken als je ook een klimaatakkoord wilt hebben?” \n\nU zoekt een overheid die sturend en leidend is? \n\n„Luister: vakmanschap en ondernemerschap zitten bij de boer. En daarvoor moet je kaders bieden. Niet middelenwetgeving. Kijk, Nederland heeft streefwaarden vastgelegd in wetgeving. En daar worden we nu keihard op afgerekend. Niet alleen wij, ook Shell, ook Tata Steel. Urgenda doet dat goed. Dat kun je ze niet verwijten. Maar let op: het zijn op dat vlak wel onhaalbare doelen. Als je voedselproducten maakt, gaat dat altijd gepaard met emissie. Als je zegt: ik wil nul emissie, dan houd je iedereen voor de gek. Ik ben ervoor dat die overheid ruimte biedt. Ja. Wij willen bewegen. Maar dan wel met een haalbaar toekomstplan.” \n\nWelke boer heeft nu de toekomst? \n\n„Er zullen boeren zijn die voor de wereldhandel willen produceren. Die zullen doorzetten. Daarnaast heb je boeren die zeggen; ik wil het hele bedrijf in de vingers hebben, maar ook wat doen voor de natuur en de omgeving en streven naar circulaire landbouw. Dat is een grote groep. Maar er zijn er ook zo’n duizend die nu al willen overstappen naar de biologische landbouw, soms in combinatie met een korte keten. Kijk alleen maar naar de opmars van landwinkels. Ook dat is een positieve ontwikkeling.” \n\nHeeft de consument daarin ook een eigen rol?\n\n„Zeker. Maar je ziet dat supermarkten daar ook een grote rol in spelen. Kijk naar de duurzame kip, eieren en melk die nu door supermarkten wordt afgenomen bij boeren die een eigen melkfabriek hebben. Er is absoluut animo om de Nederlandse boer te waarderen. Daar zit de kracht. En die kracht van onze boeren… Daar had de politiek de afgelopen jaren veel meer op kunnen inzetten. In die zin is het jammer dat dat niet is gebeurd.” \n\n’Nul emissie, dan houd je iedereen voor de gek’","intensity":0,"negativity":1,"cluster_id":27,"similar_texts":"text607"},{"id":"15","publisher":"De Telegraaf","date":"2021-10-11","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/67e71cb76900e88fb11b821da149ebb1/web/OPS/cciobjects.json&hash=89990a390444c3d52d6e#/pages/30-31","title":"’We geven nooit op’","text":"’We geven nooit op’\n\nVreugde bij Max Verstappen en ’zijn’ kant van de garage, inclusief teambaas Christian Horner. „Maximaal resultaat na een moeilijk weekeinde.”\n\nFOTO’S Getty Images, AP & EPA\n\nMercedes-coureur Valtteri Bottas is ongenaakbaar in Istanbul, maar Max Verstappen kan zeer tevreden zijn met een tweede plek. \n\nLewis Hamilton (l.) heeft zijn handen vol aan Max Verstappens teamgenoot Sergio Pérez en verliest dure punten in de strijd om de wereldtitel.\n\n❮❯\n\nVerstappen deelt in Istanbul tik uit aan Hamilton, maar Red Bull beducht voor snelheid Mercedes\n\nISTANBUL Max Verstappen sloeg in Turkije een belangrijke slag in de titelstrijd met Lewis Hamilton en heroverde de leiding in de WK-stand, maar het duel tussen beide topcoureurs is nog lang niet beslecht. Zoveel werd wel duidelijk in Istanbul. \n\nNatuurlijk was er sprake van vreugde na de tweede plaats van de Nederlander, zeker omdat Hamilton – door een gridstaf na een motorwissel en een tactische keuze die niet goed uitpakte – slechts als vijfde finishte. Maar met nog zes races te gaan lijkt de Duitse renstal de zaakjes op dit moment evenwel net iets beter op orde te hebben dan Verstappens team Red Bull. \n\nOver zijn eigen prestatie had Verstappen in ieder geval niets te klagen aan de Bosporus, waar het zondag vochtig en nat was. Ondanks de listige omstandigheden op het gladde Turkse asfalt bleef de Nederlander 58 ronden lang foutloos. Toch was het zeker niet gemakkelijk geweest. Vader Jos had het vlak voor de race al voorspeld, nadat hij Max in de paddock met een gebalde vuist succes had gewenst.\n\nDe baan was namelijk niet héél nat, maar ook zeker niet droog. De intermediates, waarmee de rijders van start gingen, rookten daardoor op een gegeven moment op, waardoor de coureurs als het ware op halve slicks reden. Terwijl het daar eigenlijk weer net te glad voor was. „Het is in zulke condities heel makkelijk om een fout te maken en weg te vallen, maar gelukkig ging het goed”, aldus Verstappen, die een vrij eenzame race reed en de ongenaakbare polesitter en uiteindelijke winnaar Valtteri Bottas eigenlijk geen moment kon bedreigen. „Ik moest de auto gewoon thuisbrengen.” En zo geschiedde. \n\nMet de dubbele podiumfinish - Sergio Pérez werd derde - gaf Red Bull extra cachet aan het eerbetoon aan het adres van het na dit seizoen afscheidnemende Honda. Speciaal voor de Japanse motorleverancier kleurden de normaliter blauwe bolides in het Turkse weekeinde wit. „Het is heel mooi dat wie hier allebei op het podium staan”, stelde Verstappen. „Dit was het maximaal haalbare resultaat na een moeilijk weekeinde, waarin Mercedes eigenlijk continu sneller was”, zo was de vorige week 24 jaar geworden Nederlander realistisch. \n\nWant hoewel de Turkse Grand Prix op het eerste oog inderdaad zeer geslaagd was voor Verstappen en zijn team, werd in Istanbul echter ook duidelijk dat Mercedes motorisch weer ’een stap heeft gezet’, zo signaleerde teambaas Christian Horner. „Dat is verrassend. Eerst konden wij hun snelheid op het rechte stuk nog compenseren door met minder downforce (neerwaartse druk, red.) te rijden, maar nu komen we niet echt dichterbij. Zeker Lewis had veel meer snelheid op het rechte stuk.” \n\nRed Bull stelde, net als Ferrari, eerder vragen bij de FIA over de motor van Mercedes, dat door een foefje met de zogeheten intercooler extra vermogen zou winnen. Voor zover bekend heeft de autosportfederatie echter geen zaken vastgesteld die niet volgens de regels zouden zijn. Horner: „Mercedes was hier sterk. Dat wij dan alsnog twee coureurs op het podium hebben en goede zaken doen in de strijd om het wereldkampioenschap, maakt het voor ons een positieve dag.” \n\nWaar Horner normaal gesproken vaak de loftrompet steekt over Verstappen, was hij nu juist complimenteus over Perez. De Mexicaan hield Hamilton in een fel duel op knappe wijze achter zich, waarna de Brit uiteindelijk nog verder terugviel, omdat hij tot zijn eigen frustratie veel later alsnog naar binnen werd gehaald voor nieuwe banden. „Sergio deed in het gevecht met Lewis wat wij van hem verwachten en hij heeft deze derde plek echt verdiend.” \n\nOver anderhalve week trekt het F1-circus naar het Amerikaanse Texas, waar Mercedes vijf van de laatste zes races won. „Lewis is altijd erg sterk in Austin, maar vervolgens gaan we naar Mexico en Brazilië en die circuits passen normaal gesproken goed bij ons”, koos Horner ervoor om optimistisch te blijven.\n\nVerstappen blijft genieten van de strijd om de titel, waarin het de laatste races continu stuivertje wisselen is met Hamilton. „Het is het hele jaar al close. Ook in Austin verwacht ik weer een mooi gevecht. Wij moeten gewoon blijven pushen en dan zien we wel waar het schip strandt. We geven in ieder geval nooit op. Hopelijk blijkt het op het einde genoeg, maar als dat niet het geval is, slaap ik er ook niet minder om.”\n\n’Het is het hele jaar al close, ook in \n\nAustin verwacht ik een mooi gevecht’","intensity":0,"negativity":1,"cluster_id":58,"similar_texts":"text377"},{"id":"16","publisher":"Trouw","date":"2021-10-12","url":"https://krant.trouw.nl/titles/trouw/8321/publications/1378/articles/1462170/3/3","title":"2,25 procent loonsverhoging","text":"Onderwijsbonden en werkgevers zijn het na lang onderhandelen eens geworden over een loonsverhoging in het basisonderwijs. Alle medewerkers in het primair onderwijs krijgen dit jaar met terugwerkende kracht vanaf 1 januari 2,25 procent erbij, maakte de Algemene Onderwijsbond (AOb) bekend. In december wordt de eindejaarsuitkering eenmalig verhoogd van 6,3 naar 6,5 procent. Deze nieuwe cao loopt maar tot eind december van dit jaar.","intensity":0,"negativity":0,"cluster_id":56,"similar_texts":"text644"},{"id":"17","publisher":"Trouw","date":"2021-10-12","url":"https://krant.trouw.nl/titles/trouw/8321/publications/1378/articles/1462170/6/1","title":"2100 Afghanen mogen komen, tienduizenden anderen niet","text":"Het demissionaire kabinet spant zich in om in ieder geval zo'n 2100 Afghanen en Nederlanders vanuit Afghanistan naar Nederland te halen. Dat schrijven de drie verantwoordelijke bewindslieden in een brief aan de Tweede Kamer. Veel van de tienduizenden Afghanen die hun hulpkreten naar de speciaal daarvoor bedoelde mailbox van het ministerie van buitenlandse zaken stuurden, zullen hoogstwaarschijnlijk niet worden geëvacueerd.  \n  \nNadat de luchthaven van Kaboel eind augustus noodgedwongen de deuren moest sluiten, stroomde de mailbox van het ministerie vol met tienduizenden mails. 35.000 van die mails hadden betrekking op de motie van D66-Kamerlid Salima Belhaj. Die motie roept het kabinet op om naast tolken ook andere Afghanen te evacueren die voor de Nederlandse krijgsmacht hebben gewerkt.  \n  \nOmdat de informatie in de mails vaak onvolledig is en de identiteit van de verzenders niet altijd kan worden vastgesteld, ziet het ernaar uit dat veel mails niet zullen leiden tot evacuatie. Hoeveel mensen tevergeefs mailden, is niet duidelijk. Wel rept Buitenlandse Zaken inmiddels van 20.000 unieke mailadressen.  \n  \nMeer hoop is er voor de mensen die vóór het sluiten van het vliegveld in Kaboel al in beeld waren. Het kabinet zegt zich te willen inspannen voor deze mensen, die in augustus tijdens de evacuatie het vliegveld niet op tijd bereikten. Rond 300 Nederlanders zitten vast in Afghanistan; gisteravond kwam een vlucht met 43 Nederlanders aan in Qatar. Ook 330 tolken en Afghanen die door hun werk ernstig gevaar lopen komen in aanmerking voor evacuatie. Daarnaast zijn nog eens 100 personen in beeld die voor een politie- of internationale missie hebben gewerkt, en 120 Afghanen die vallen onder de motie-Belhaj.  \n  \nEen speciale inspanning wil het kabinet ook leveren voor nog eens 1300 Afghanen. Of zij in het vizier kwamen door te mailen naar de overvolle mailbox, of op een andere manier op de nieuwe lijst terecht zijn gekomen, is niet duidelijk. Het gaat in ieder geval om 800 Afghanen en hun gezinnen die gewerkt hebben voor een ontwikkelingsproject dat gefinancierd is door de ministeries buitenlandse zaken en buitenlandse handel en ontwikkelingssamenwerking. De Nederlandse ngo's waarmee ze samenwerkten, kunnen ze aandragen. Wel komen alleen Afghanen in aanmerking die minstens een jaar voor het project hebben gewerkt (sinds 1 januari 2018) en die een publieke functie hadden.  \n  \nOok vijfhonderd Afghanen die voor Defensie of een Europese politiemissie hebben gewerkt, komen in aanmerking voor evacuatie. Hier zouden in theorie ook tolken tussen kunnen zitten. Voor de Tweede Kamer een gevoelig punt, omdat Kamerleden al vanaf juni het kabinet verzochten Afghaanse tolken zo snel mogelijk in veiligheid te brengen.  \n  \nWanneer deze in totaal 2100 personen in veiligheid gebracht kunnen worden, is moeilijk te zeggen. Minister Ben Knapen van buitenlandse zaken noemt het 'buitengewoon lastig nu mensen op te halen'. Hij hoopt dat het vliegveld in Kaboel de komende weken vaker open zal gaan. Afghanen die het land willen verlaten, moeten dan nog wel van de Taliban toestemming krijgen, benadrukt hij.  \n  \nSalima Belhaj noemt het fijn dat veel acuut bedreigde Afghanen alsnog in veiligheid worden gebracht. 'Belangrijk is dat álle personen onder motie-Belhaj (die nu niet geëvacueerd kunnen worden) asiel kunnen krijgen', schreef ze op Twitter.","intensity":0,"negativity":0,"cluster_id":54,"similar_texts":"text639"},{"id":"18","publisher":"Trouw","date":"2021-10-11","url":"https://krant.trouw.nl/titles/trouw/8321/publications/1377/articles/1461455/18/1","title":"ADO Den Haag staat het mes op de keel, maar op het veld is daar niets van te zien","text":"De aanhang van ADO maakt zich niet druk. Het komt wel goed. Het komt immers altijd goed, weet Antoine Doms (62), al tien jaar tribunegast. \"We houden ons hier niet zo bezig met de problemen. Den Haag zonder ADO kan niemand zich voorstellen.\"  \n  \nHet is de pavlovreactie van de meeste fans, deze zondagmiddag in het Car Jeans Stadion. De entourage is minder dan in de eredivisie en de tegenstanders spreken minder aan, maar de stemming op de tribune is vastberaden: niemand krijgt ADO eronder. Het voortbestaan is immers al vaker in gevaar geweest. Samen met 5000 anderen kijkt Doms naar het duel met FC Den Bosch, maar op de achtergrond vindt de echte strijd plaats. In de directiekamer van het stadion staat al maanden de toekomst van de club op het spel.\n\nGarantstelling\n\nHet mes staat op de keel. De dreiging van een faillissement is groter dan ooit. ADO, dat vorige week de eerste periodetitel in de eerste divisie vierde, moet op 1 november een sluitende begroting kunnen overleggen of een garantstelling voor 5,1 miljoen euro krijgen. Zo niet, dan wordt de proflicentie ingenomen door de KNVB en komt er een eind aan betaald voetbal in Den Haag.  \n  \nDe harde kern van ADO wijst naar de voetbalbond, getuige hun zwarte spandoek met opdruk 'KNVB Maffia'. Daarbij steken ze illegaal vuurwerk af, waardoor nog meer donkere wolken boven het stadion hangen.  \n  \nDe gedachte is kortzichtig gezien de recente geschiedenis. ADO heeft al zes punten in mindering gekregen vanwege de financiële warboel en op korte termijn worden daar nog drie minpunten aan toegevoegd. Zonder straf zou de club nu aan de leiding gaan in de competitie waar het vorig seizoen naar degradeerde.  \n  \nAls laatste noodgreep stuurde de tweevoudig landskampioen vorige week een smeekbede naar het stadsbestuur. Dat stelde in juli al een half miljoen euro beschikbaar als overbruggingskrediet. Van die lening besloot ADO overigens geen gebruik te maken. Ditmaal werd het college van burgemeester en wethouders gevraagd om 'directe financiële ondersteuning', omdat de club zelf geen andere oplossing meer ziet in de vorm van een nieuwe eigenaar of geldschieter.\n\nSpelplezier\n\nJan van Zanen, burgemeester van Den Haag, lijkt bereidwillig, omdat de club nu eenmaal een belangrijke sociale functie in de stad vervult. Stadsbestuur en voetbalclub zijn inmiddels met elkaar in gesprek. \"Mocht uit dit overleg blijken dat er een toekomstbestendige bedrijfsvoering mogelijk is, dan kijken wij binnen de bestaande regelgeving of en hoe wij op het verzoek van ADO om financiële steun kunnen ingaan\", schreef Van Zanen afgelopen week in een brief aan de gemeenteraad.  \n  \nTrainer Ruud Brood, die na de overwinning (3-2) met een lach op zijn gezicht de pers te woord stond, is net als de aanhang positief gestemd: \"We komen hier samen uit, als de gemeente met ons meedenkt. Dit is een te grote club om te laten gaan.\" Opvallend is het spelplezier dat zijn ploeg deze middag uitstraalt.  \n  \nIntussen loopt ook een WHOA-procedure, een traject waarmee noodlijdende bedrijven van een faillissement kunnen worden gered. Volgens verschillende berichten in de media eisen schuldeisers samen nog ongeveer anderhalf miljoen euro van ADO. Geld dat er, voor de goede orde, niet is.  \n  \nDe oorsprong van deze problemen vormde de machtsovername van United Vansen (UVS), in de persoon van Wang Hui, in 2014. Uit de ambitie van Wang met ADO en consorten sprak grootheidswaanzin. Het moest het begin zijn van een glansrijke toekomst, een mooie opleving van het Haagse voetbal. Het bleek eerder het begin van het einde. In plaats van een aanval op de Nederlandse top werd gevochten worden voor lijfsbehoud. Directe concurrenten waren de afgelopen jaren niet Ajax en PSV, maar clubs als RKC en FC Emmen.  \n  \nTrainers, directeuren en een vreemdelingenlegioen van spelers verdwenen net zo snel als ze waren gekomen. Ondertussen bleven de beloofde betalingen van Wang vaak uit, waardoor club en eigenaar meer dan eens tegenover elkaar in de rechtbank stonden.  \n  \nDoor het verbod voor Chinese bedrijven om te investeren in Europa, wil UVS het noodlijdende ADO sinds januari van de hand doen. Partijen uit allerlei windstreken meldden zich bij de club, de een wat serieuzer dan de ander. Amerikanen, Zwitsers, Japanners, maar ook de Haagse vastgoedondernemer Jeroen Lentze - samen met oud-speler Martin Jol en zaakwaarnemer Rob Jansen - voerden verkennende gesprekken.  \n  \nEen medewerker van de club hoopt dat de leiding in één paar handen komt. Hij kent de Hagenezen. \"Wanneer drie of vier personen ADO overnemen, krijg je geheid weer gelazer.\"\n\nMiljoen euro huur\n\nHet grote deel van deze overnamekandidaten trok in een vroeg stadium dezelfde conclusie: met de huidige bedrijfsvoering blijf je geld pompen in de club. Geen van allen had daar trek in.  \n  \nCruciaal is de huursom voor het stadion die ADO jaarlijks overmaakt aan de gemeente, ruim een miljoen euro. Er zijn hooguit vijf of zes clubs in Nederland die meer betalen. Ter vergelijking: gemiddeld is in de eerste divisie zo'n drie ton huur verschuldigd op jaarbasis.  \n  \nDe geïnteresseerde partijen wilden over de huur een gesprek met de gemeente. Die hield de boot af, waardoor een impasse ontstond. Eerst een akkoord, dan pas onderhandelingen.  \n  \nRuud Brood probeert intussen zijn selectie af te sluiten voor deze onrust - en dat lijkt bijzonder aardig te lukken. \"We hebben alleen invloed op het veld, de rest maakt dan even geen zak uit\", zegt de trainer, nadat de spelers de overwinning en de periodetitel van vorige week uitbundig met supporters als Doms hebben gevierd. Op het veld lijkt er even niets aan de hand in Den Haag.","intensity":1,"negativity":1,"cluster_id":6,"similar_texts":"text61"},{"id":"19","publisher":"De Telegraaf","date":"2021-10-12","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/5448a9027989e54720aca2e944d0522e/web/OPS/cciobjects.json&hash=48fe3779648186733e38#/pages/34","title":"Alarmbellen gaan af bij Red Bull racing","text":"Alarmbellen gaan af bij Red Bull racing\n\nDe wake-up call in Turkije komt voor Max Verstappen richting de eindfase van het seizoen op een uitgelezen moment.\n\nFOTO AFP\n\n❮❯\n\nOndanks koppositie Verstappen lijkt Hamilton meer munitie te hebben\n\ndoor Erik van Haren\n\nAMSTERDAM Max Verstappen heroverde in Istanbul de koppositie in de zinderende strijd om de wereldtitel. Maar intern vielen er bij zijn team Red Bull Racing de nodige harde woorden. Een goed en ook veelzeggend teken, want Mercedes lijkt met nog zes races te gaan op dit moment de betere papieren te hebben.\n\nZelfs de grote man achter Red Bull Racing, Helmut Marko, sprak na de race in Turkije zijn zorgen uit over het snelheidsverschil met de grote concurrent. Terwijl de Oostenrijker normaal gesproken naar buiten uit de opper-positivo is. Maar Marko is ook uitgekookt. Juist met dit soort uitspraken zal hij zijn team nog eens extra op scherp willen zetten. Elk detail kan doorslaggevend zijn in het titelgevecht tussen Verstappen en Lewis Hamilton.\n\nDuidelijk is dat Mercedes gedurende dit historische seizoen grotere stappen heeft gezet dan Red Bull, of zijn eigen auto in ieder geval beter heeft leren begrijpen. Dat moest ook wel, want Mercedes ondervond begin dit jaar veel problemen door de nieuwe (aerodynamische) regels in de Formule 1. Door verplichte aanpassingen aan de vloer bleek de auto een stuk minder stabiel.\n\nIn de laatste races voor de zomer was al te zien dat Mercedes vorderingen had gemaakt, ook wat de auto betreft, onder meer dankzij een nieuwe vloer. Verstappen stipte dat na de kwalificatiesessie in Hongarije al haarfijn aan en wees erop dat Red Bull weer in de achtervolging moest. Hij liep duidelijk niet mee in de polonaise die na bijvoorbeeld drie overwinningen op rij (Frankrijk en twee keer Oostenrijk) her en der al werd ingezet.\n\nWie alleen naar de eindresultaten kijkt, kan nu verrast zijn door de dominantie van Mercedes in Istanbul. Maar ook op de powercircuits in Sotsji en Monza was dat team verreweg het snelst, terwijl Hamilton de winnende Verstappen in Zandvoort erg goed kon volgen. Inschattingsfouten van hemzelf en zijn team zorgden ervoor dat de Brit alsnog veel punten misliep in Boedapest, Monza en Istanbul. Maar ook Verstappen zag veel punten verdampen. Denk alleen al aan de crashes in Silverstone en Monza, de kansloze exercitie in Boedapest na geblunder van Valtteri Bottas en die veelbesproken klapband in Baku.\n\nDe grootste pijn voor Red Bull en leverancier Honda zit hem in vergelijking met Mercedes nu evenwel, zoals vanouds, op motorisch vlak. In Turkije was de concurrent een stuk sneller op het rechte stuk. In natte omstandigheden werd dat nóg duidelijker. Coureurs gaan dan geleidelijker op het gas en de Mercedes-motor genereert in die situatie meer energie dan de Honda-krachtbron.\n\nVeel bijzondere weekenden voor en na de zomerstop, met crashes en lastige weersomstandigheden, zorgden niet altijd voor een reëel beeld wat de einduitslagen betreft. Toch zijn ook bij Red Bull intern nu de alarmbellen afgegaan. Er wordt al een tijdje gewezen naar de motor van Mercedes, die sinds de Grand Prix van Groot-Brittannië plots een stuk harder zou ’lopen’ door een foefje met de intercooler. Red Bull heeft daarover ook vragen gesteld bij autosportfederatie FIA, maar die heeft niets ontdekt wat tegen de regels zou zijn.\n\nBij Red Bull is men er ondanks de heroverde koppositie nog allerminst gerust op. Gelukkig maar, zal Verstappen denken. Grote updates die de auto sneller maken, zullen er niet meer komen. Dat betekent niet dat er geen ruimte is voor verbetering. In Istanbul was het op vrijdag al duidelijk dat de afstelling van de RB16B – en daarmee de balans van de auto – allesbehalve optimaal was. Vanuit Verstappens oogpunt is dat iets dat niet meer mag gebeuren. De komende race in Austin, een circuit met een paar lange rechte stukken en ook aardig wat snelle bochten, zal de set-up van Red Bull optimaal moeten zijn om Mercedes bij te kunnen benen. Daarna volgen met Mexico en Brazilië circuits die beter op het lijf van het team van Verstappen geschreven moeten zijn.\n\nIn een seizoen waarin het continu stuivertje wisselen is, wint niet altijd de snelste auto. Verstappen deed de laatste weken paradoxaal genoeg dus juist erg goede zaken. De wake-up call in Turkije komt richting de eindfase van het seizoen op een uitgelezen moment. Of het genoeg is om Hamilton af te houden van zijn achtste wereldtitel hangt af van tal van factoren, bijvoorbeeld wie de minste fouten maakt. Ook dat maakt dit Formule 1-seizoen zo fascinerend en nauwelijks te voorspellen.\n\nIn natte omstandigheden is kloof met Mercedes-\n\nmotor nog groter","intensity":0,"negativity":0,"cluster_id":58,"similar_texts":"text229"},{"id":"20","publisher":"De Telegraaf","date":"2021-10-11","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/67e71cb76900e88fb11b821da149ebb1/web/OPS/cciobjects.json&hash=72d887f26a50aced2c39#/pages/12-13","title":"Atoomspion Khan overleden","text":"Atoomspion Khan overleden\n\nDr. Abdul Qadeer Khan \n\nISLAMABAD De Pakistaanse nucleaire wetenschapper Abdul Qadeer Khan is overleden, melden media in Pakistan. De grondlegger van het Pakistaanse kernprogramma werd 85 jaar.\n\nHij werkte in het verleden bij ultracentrifugefabriek Urenco in Almelo. De daar opgedane kennis over het verrijken van uranium gebruikte hij om in Pakistan een kernbom te ontwikkelen. Veel Pakistani zien Khan om die reden als held.\n\nDe Pakistaanse minister van Defensie, Pervez Khattak, noemde Khans overlijden „een groot verlies”. Pakistan zal hem altijd eren voor de verdiensten die hij heeft verricht voor zijn land, aldus de bewindsman.\n\nHij was geliefd ’vanwege zijn kritieke bijdrage om ons een kernwapenstaat te maken’, twitterde premier Imran Khan. ’Voor het Pakistaanse volk was hij een nationaal icoon.’ President Arif Alvi liet zich in soortgelijke bewoordingen uit. Khan werd zondagmiddag begraven in de Faisal Moskee in Islamabad.\n\nKhan klaagde vorige maand dat de premier noch andere regeringsleden naar zijn gezondheid hadden geïnformeerd terwijl hij in een ziekenhuis werd behandeld. Hij werd volgens Pakistaanse media eind augustus positief getest op het coronavirus en overleed in een ziekenhuis aan de gevolgen van Covid-19.\n\nIn 1983 veroordeelde de rechtbank in Amsterdam Khan bij verstek voor nucleaire spionage, maar in hoger beroep volgde vrijspraak vanwege een vormfout. Klokkenluider Frits Veerman, die in de jaren 70 aan de bel trok over de spionagezaak bij Urenco en daarvoor vorig jaar erkenning kreeg, overleed begin dit jaar op 76-jarige leeftijd.\n\nOpdracht\n\nIn Pakistan ging lang het verhaal rond dat Khan in de jaren 90 op eigen initiatief technologie had doorverkocht aan Iran, Libië en Noord-Korea, maar in 2013 zei de kerngeleerde dat hij kennis over nucleaire technologie in opdracht van toenmalig premier Benazir Bhutto aan enkele landen had doorgespeeld.\n\nKhan werd in 1936 geboren in India en emigreerde na de dekolonisatie van het subcontinent met zijn familie naar Pakistan. Hij studeerde in de jaren 60 in Berlijn, Delft en Leuven. Daarna deed hij onder meer onderzoek in het Fysisch Dynamisch Onderzoekslaboratorium in Amsterdam en bij Urenco. Hij heeft later in zijn vaderland een politieke beweging opgericht.","intensity":0,"negativity":0,"cluster_id":9,"similar_texts":"text152"},{"id":"21","publisher":"Algemeen Dagblad","date":"2021-10-11","url":"https://krant.ad.nl/titles/algemeendagblad/7908/publications/26564/articles/1461451/39/1","title":"Baanwielrenners heersen na Spelen ook over Europa","text":"De Nederlandse equipe heeft de EK baanwielrennen in het Zwitserse Grenchen met elf medailles afgesloten. Zeven plakken waren van goud. Het landenklassement werd met ruime voorsprong gewonnen.  \n  \nOp de slotdag voegde de Nederlandse ploeg, enigszins verrassend, nog twee gouden medailles aan het totaal toe. Jeffrey Hoogland won goud op het sprint- onderdeel keirin, Yoeri Havik en Jan Willem van Schip veroverden de Europese titel op de afsluitende koppelkoers.  \n  \nVoor Hoogland was het zijn eerste Europese titel op de keirin. Hij troefde in de finale regerend wereldkampioen Harrie Lavreysen af, die pas als zesde over de finishlijn reed. Het was de derde gouden medaille voor Hoogland op deze EK, want hij won eerder in het toernooi ook de teamsprint en de kilometer tijdrit. Op de individuele sprint legde Hoogland het vrijdag in de finale af tegen Lavreysen en was het zilver zijn beloning.  \n  \nLavreysen mikte in Grenchen na winst in de teamsprint en de individuele sprint op zijn derde gouden plak. Hij plaatste zich met een overtuigende zege in zijn heat uit de tweede ronde voor de finale, maar in de eindstrijd slaagde de Brabantse tweevoudig olympisch kampioen er niet in bovenin de baan naar voren te rijden. Hij verspeelde daarbij te veel kracht en gaf het in de laatste ronde op. Hoogland reed tactisch sterker, nam in de laatste ronde de koppositie in en stond deze niet meer af.\n\nTwee keer inhalen\n\nHavik en Van Schip, vijfde op de Olympische Spelen in Tokio, wisten in de madison als enige koppel twee keer het peloton een ronde in te halen. Daarmee verdienden ze zoveel punten dat de concurrentie in de tussensprints het gat niet meer kon overbruggen.  \n  \nDe Belgen Kenny De Ketele en Lindsay De Vylder grepen zilver. Ze kwamen uit op 56 punten, 4 minder dan de 60 van Havik en Van Schip. De Portugezen Iúri Leitao en Rui Oliveira pakten met 49 punten het brons.  \n  \nZo verrassend als het goud van Hoogland op de keirin was, zo verrassend was de uitschakeling van zijn vriendin Shanne Braspennincx op de keirin. De olympisch kampioene op het sprintnummer eindigde als vierde in haar heat van de tweede ronde en alleen de eerste drie plaatsten zich voor de A-finale van de keirin.  \n  \nBraspennincx was tot het weekeinde al wel zeer succesvol op het toernooi. Ze won Europees goud op de individuele sprint en de teamsprint.  \n  \nOok Hetty van der Wouw redde het niet en miste de finale. Braspennincx won nog wel de B-finale voor Van der Wouw, waardoor de Nederlandse rensters respectievelijk als zevende en achtste eindigden. De Duitse Lea Sophie Friedrich won de A-finale en kroonde zich tot Europees kampioene.  \n  \nMarit Raaijmakers en Maike van der Duin kwamen in de koppelkoers niet in de buurt van het podium. Het Nederlandse duo eindigde als achtste. Katie Archibald en Neah Evans grepen het goud.  \n  \nBondscoach Hugo Haak keek bij de NOS terug op een succesvol toernooi voor met name de sprinters. \"Dat je hier weer zo dominant bent, laat ongekende klasse zien en dat had ik niet verwacht. We zijn hierheen gegaan om lol te hebben in het fietsen en om met het team te presteren. Dat het zo uitpakt, verbaast mij.\"  \n  \nDe Nederlandse ploeg, die volgende week alweer in actie komt op de WK baanwielrennen in Roubaix, veroverde in Grenchen op de sprintonderdelen zes gouden en twee zilveren medailles. Het elftal plakken werd gecompleteerd met het goud van Havik en Van Schip, zilver voor Vincent Hoppezak op de scratch en brons van Lonneke Uneken op de puntenkoers.","intensity":0,"negativity":1,"cluster_id":13,"similar_texts":"text16"},{"id":"22","publisher":"De Telegraaf","date":"2021-10-11","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/67e71cb76900e88fb11b821da149ebb1/web/OPS/cciobjects.json&hash=f7e201de72cff511b2c3#/pages/4-5","title":"Beeld van verzetsvrouw","text":"Beeld van verzetsvrouw\n\nJacoba van Tongeren geëerd \n\nAMSTERDAM Verzetsvrouw Jacoba van Tongeren is vereeuwigd in een standbeeld in Amsterdam. Onder anderen burgemeester Femke Halsema en voorzitter van het Amsterdams 4 en 5 mei comité Job Cohen waren zondag aanwezig bij de onthulling van het beeld op het pleintje tegenover de Antillenstraat in Amsterdam-West, waar Van Tongeren woonde.\n\nIn 1940 richtte de enige vrouw in de top van het Amsterdamse verzet een verzetsgroep op: Groep 2000. \n\nDe circa 150 leden zorgden in de Tweede Wereldoorlog voor schuiladressen, voedselbonnen, persoonsbewijzen en medische hulp aan zo’n 4500 onderduikers. Van Tongeren stond ook wel bekend als de ’bonnenkoningin’, omdat zij onder haar kleding een speciaal vest droeg waarin zij duizenden bonnen kon smokkelen.","intensity":0,"negativity":0,"cluster_id":53,"similar_texts":"text483"},{"id":"23","publisher":"Trouw","date":"2021-10-12","url":"https://krant.trouw.nl/titles/trouw/8321/publications/1378/articles/1462170/13/2","title":"Beheerders Belgisch stuwmeer valt niets te verwijten","text":"De verwoestende overstromingen in België afgelopen zomer vallen beheerders van een Belgisch stuwmeer niet te verwijten, vinden onderzoekers. Het overvolle stuwmeer van Eupen begon water te lozen in de rivier de Vesder juist op het moment dat die al buiten zijn oevers trad. De daaropvolgende overstromingen kostten tientallen mensen het leven. Als het stuwmeer geleidelijk water had geloosd, had dat de schade kunnen beperken, zeiden critici. Maar zo'n vooruitziende blik is te veel gevraagd, stellen de onderzoekers nu vast.","intensity":1,"negativity":1,"cluster_id":1,"similar_texts":"text379"},{"id":"24","publisher":"Algemeen Dagblad","date":"2021-10-11","url":"https://krant.ad.nl/titles/algemeendagblad/7908/publications/26564/articles/1461451/35/2","title":"Besseling in subtop in Madrid","text":"Wil Besseling heeft het Spaanse Open in Madrid afgesloten op de fraaie zesde plaats. De 35-jarige Nederlander herstelde zich op de slotdag goed van zijn mindere ronde op zaterdag. Met een omloop van 67 slagen (-4) wist hij zijn positie in de hoogste regionen vast te houden.  \n  \nDe zege ging naar de Spanjaard Rafa Cabrera Bello.","intensity":0,"negativity":0,"cluster_id":33,"similar_texts":"text270"},{"id":"25","publisher":"NRC Handelsblad","date":"2021-10-11","url":"https://www.nrc.nl/nieuws/2021/10/11/golf-besseling-zesde-op-spaans-open-a4061348#20211011-79853-306","title":"Besseling zesde op Spaans Open","text":"Wil Besseling heeft het Spaanse Open in Madrid afgesloten als zesde. De 35-jarige Nederlandse golfer was na twee foutloze rondes van 64 en 65 slagen koploper, maar kon op zaterdag zijn topniveau niet vasthouden. Voor zijn derde ronde had hij 72 slagen nodig, waardoor hij naar de vijfde plaats zakte. Op de slotdag herstelde hij zich met een ronde van 67 slagen (vier onder par). De eindzege in Spanje ging naar de Spanjaard Rafa Cabrera Bello. Hij versloeg zijn landgenoot Adri Arnaus op de eerste hole van een play-off. Beide spelers waren na vier ronden op een score van 265 slagen (-19) geëindigd. Voor Cabrera Bello was het zijn vierde titel op de Europese Tour. Besseling wacht nog altijd op zijn eerste eindzege op de Europese Tour. (ANP)\n\nEen versie van\n\ndit artikel\n\nverscheen ook in\n\nNRC Handelsblad\n\nvan 11 oktober 2021\n\nEen versie van\n\ndit artikel\n\nverscheen ook in\n\nNRC in de ochtend\n\nvan 11 oktober 2021","intensity":0,"negativity":0,"cluster_id":22,"similar_texts":"text538"},{"id":"26","publisher":"NRC Handelsblad","date":"2021-10-11","url":"https://www.nrc.nl/nieuws/2021/10/09/oppositie-wint-tsjechische-verkiezingen-van-populistische-premier-babis-a4061298#20211011-79853-104","title":"Betekent de onverwachte verkiezingsnederlaag het einde voor Tsjechische populist Andrej Babis? ","text":"Tsjechië  De ANO-partij van Andrej Babis verloor zaterdag nipt de parlementsverkiezingen. De oppositiepartijen hadden zich verenigd en wisten met een klein verschil de verkiezingen te winnen. ,Een onverwachte verkiezingsnederlaag van de Tsjechische premier Andrej Babis heeft de politieke dynamiek in het land – en mogelijk de regio – in een klap veranderd. De ANO-partij van de populistische miljardair verloor zaterdag nipt de parlementsverkiezingen van het centrum-rechtse Spolu (‘Samen’). Babis’ coalitie- en gedoogpartijen haalden de kiesdrempel niet, waardoor hij in het Lagerhuis onvoldoende partners overhoudt voor een nieuwe, stabiele regering. Voor zover dat Babis’ kans op een tweede termijn nog niet onmogelijk maakt, dreigt hij ook zijn belangrijkste politieke bondgenoot kwijt te raken: president Milos Zeman is zondag met spoed opgenomen op de intensive care.„We hebben de kans gekregen om onderdeel te blijven van democratisch Europa”, reageerde Spolu-leider en beoogd premier Petr Fiala op de uitslagenavond. Hij kondigde aan een regering te willen vormen met het centrum-linkse blok van onder meer de Piratenpartij. Samen goed voor 108 van de 200 zetels in het parlement. Daar heeft hij wel het fiat van de zieke Zeman voor nodig.„De dagen van Babis lijken geteld”, zegt politicoloog Jirí Pehe, directeur van de Praagse dependance van New York University. „Tsjechië is het eerste Midden-Europese land dat de mars door het moeras van nieuw nationalistisch populisme staakt.” Of die mars ook elders gekeerd kan worden, is niet op basis van het Tsjechische voorbeeld te voorspellen. „Maar het is zeker een opsteker voor de oppositie in Polen en Hongarije dat het traditionele partijen hier gelukt is het vertrouwen van kiezers terug te winnen”, aldus Pehe.In Hongarije worden deze week voorverkiezingen georganiseerd om één oppositiekandidaat de strijd aan te laten gaan met de autocratische Viktor Orbán. Die is bijna twaalf jaar aan de macht en kan komend voorjaar opnieuw herkozen worden. In verschillende steden in Polen gingen zondagavond tienduizenden mensen de straat op in protest tegen de conservatief-nationalistische PiS-regering. Donderdag liet die het gekaapte Constitutioneel Hof besluiten dat Europese wetten en rechterlijke uitspraken niet langer bindend zijn in Polen.\n\nPositie van Polen in de EU kan onhoudbaar worden\n\nMiljoenenvilla in FrankrijkAndrej Babis (67) werd in 2017 premier met de belofte om corruptie in Tsjechië aan te pakken en het land te leiden als een bedrijf. De oligarch verdiende als eigenaar van het voormalige staatsbedrijf Agrofert een fortuin met landbouw, voedselproductie, energie en media. Hij werd populair met het verhogen van de pensioenen en om zijn anti-migratieretoriek. Maar hij was ook direct controversieel vanwege beschuldigingen van belangenverstrengeling en gesjoemel met Europese subsidies. Vlak voor de verkiezingen lekte via de Pandora Papers uit dat hij in het verleden brievenbusconstructies had gebruikt om een miljoenenvilla in Frankrijk te kopen. De Pandora Papers lijken Babis de verkiezingswinst te hebben gekostDat laatste schandaal lijkt hem, volgens een peiling, de verkiezingswinst gekost te hebben. Spolu, een samenwerking van drie conservatief-liberale partijen, kreeg 27,8 procent van de stemmen. Net meer dan de 27,1 procent voor ANO. Op het linkse blok van twee partijen stemde 15,6 procent. De enige andere partij die in het komende parlement zal zitten, is de radicaal-rechtse SPD, die 9,6 procent haalde. Andere partijen, waaronder de sociaal-democraten en de communistische partij die Babis steunden, kwamen niet over de kiesdrempel van 5 procent. De opkomst was 65,4 procent.\n\nReportage: Waarom niemand de straat op gaat voor de ‘Tsjechische George Floyd’\n\nFormatie ongewisOf en wanneer universiteitsprofessor Fiala (57) een regering kan smeden, hangt af van Zeman. Voor de verkiezingen zei de omstreden president dat hij, wat de uitslag ook zou zijn, sowieso Babis als eerste de kans zou geven een coalitie te vormen. Babis was zaterdag zichtbaar teleurgesteld, maar gaf zich niet meteen gewonnen. „Als de president mij vraagt een regering te formeren, sta ik open voor onderhandelingen”, zei hij. Babis regeerde al eerder zonder meerderheid in het parlement. Nu Zeman, die al jaren kwakkelt met zijn gezondheid, voor de tweede keer in korte tijd in het ziekenhuis ligt, loopt de formatie in ieder geval vertraging op. „In het uiterste geval moeten de oppositiepartijen Zeman vanwege de staat van zijn gezondheid uit zijn ambt zetten”, zegt politicoloog Pehe.Wat de ontwikkelingen in Tsjechië betekenen voor de buurlanden weet Pehe niet. „Dit is een positieve ontwikkeling, maar Babis was de afgelopen vier jaar nooit sterk genoeg om de grondwet te herschrijven, het kiesstelsel te veranderen of de onafhankelijke rechtspraak uit te kleden. Tsjechië is ontsnapt aan de problemen die er zijn in Polen en Hongarije.”\n\nEen versie van\n\ndit artikel\n\nverscheen ook in\n\nNRC Handelsblad\n\nvan 11 oktober 2021\n\nEen versie van\n\ndit artikel\n\nverscheen ook in\n\nNRC in de ochtend\n\nvan 11 oktober 2021","intensity":0,"negativity":0,"cluster_id":38,"similar_texts":"text319"},{"id":"27","publisher":"De Telegraaf","date":"2021-10-12","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/5448a9027989e54720aca2e944d0522e/web/OPS/cciobjects.json&hash=018bc8dd13dc3d75d5c7#/pages/32","title":"Breuk met Vitesse niet enkel schuld Tannane","text":"Breuk met Vitesse niet enkel schuld Tannane\n\nOussama Tannane en Vitesse stevenen af op een verbreking van de samenwerking.\n\nFOTO ANP/HH\n\n❮❯\n\nOp basis van verleden wijzen vingers naar speler, maar:\n\ndoor Jeroen Kapteijns\n\nARNHEM Vitesse heeft de op een zijspoor terechtgekomen Oussama Tannane teruggezet van de eerste naar de tweede selectie. Vanaf vandaag gaat hij meetrainen met het door Nicky Hofs getrainde onder 21-team. Daarmee wordt er een nieuw hoofdstuk geschreven in de slepende kwestie tussen Tannane en Vitesse.\n\nIn de aanloop naar het Conference League-duel met Stade Rennes werd Tannane (27) twee weken geleden uit de wedstrijdselectie gezet door trainer Thomas Letsch. Sinds vorige week maandag waren Vitesse en de middenvelder met elkaar in gesprek over hoe het nu verder moest.\n\nDaarbij was de intentie van Vitesse om het contract van Tannane per direct te ontbinden. Omdat beide partijen het niet eens konden worden over de financiële afhandeling daarvan is Tannane nu voor onbepaalde tijd overgeheveld naar het onder 21-team. \n\nOp basis van het tumultueuze verleden van Tannane werd de afgelopen weken in voetballand massaal met de beschuldigende vinger gewezen naar de speler als veroorzaker van het conflict. Het is geen populaire mening, maar de escalatie van deze situatie is ondanks het weinig fameuze trackrecord van Tannane op disciplinair gebied zeker niet alleen aan de speler te wijten, maar ook aan tekortkomingen in het management door Vitesse.\n\nEr is sinds de start van de voorbereiding een hoop gebeurd tussen Tannane en Letsch, maar amper twee weken voor zijn verwijdering uit de wedstrijdselectie was de speler bij de start van de Conference League tegen NS Mura helemaal terug in beeld. Letsch ruimde een basisplaats in voor de creatieveling, waarvoor hij zelfs het systeem aanpaste. Tannane speelde in Slovenië een ijzersterke wedstrijd voor het winnende Vitesse en leek aan een nieuwe toekomst in Arnhem te zijn begonnen. De middenvelder was inmiddels goed in conditie en straalde weer veel voetbalplezier uit.\n\nDat de relatie Tannane-Vitesse vanuit dat positieve vertrekpunt vervolgens binnen twee weken tijd totaal is ontspoord, is ook Letsch aan te rekenen. Door Tannane voor de thuiswedstrijd tegen Fortuna te passeren voor het Mura-systeem, waarin hij anderhalve week eerder had uitgeblonken, ten faveure van Daan Huisman en de speler vervolgens negentig minuten op de bank te houden, zette Letsch de zaak onnodig op scherp.\n\nIn de dagen daarna vond Letsch dat Tannane niet genoeg gefocust was voor zijn rol en besloot hij de speler voor de dubbel met Stade Rennes en Feyenoord buiten de selectie te zetten en daarmee een definitieve breuk te forceren. Een beslissing die de speler rauw op het dak viel. De omslag van uitblinker naar paria in twee weken tijd getuigt niet van een standvastige koers van Letsch en de leiding van Vitesse.\n\nDe club had in een eerder stadium kunnen bedenken dat een speler met de kwaliteiten en het eerzuchtige karakter van Tannane niet geschikt is om er een beetje bij te hangen. In plaats van tot op het laatst te hopen op de jackpot had Vitesse de speler, voor wie door de komst van Yann Gboho eigenlijk geen plek meer was, ook in de slotweek van de window een transfervrij vertrek of verhuur kunnen gunnen.\n\nNu is Tannane gedurende enkele maanden alle kanten op geslingerd en is zijn reputatie opnieuw geschaad, terwijl beide partijen volhouden dat er geen schokkende zaken zijn voorgevallen die tot de breuk hebben geleid. De hoop is nu gevestigd op een vertrek in de winterstop, al zal dat wellicht niet meevallen, mede door de nieuwe deuk in zijn imago die Tannane heeft opgelopen en die voorkomen had kunnen worden als er eerder duidelijke keuzes waren gemaakt. \n\nOmslag getuigt niet van standvastige koers Letsch","intensity":0,"negativity":2,"cluster_id":32,"similar_texts":"text387"},{"id":"28","publisher":"Algemeen Dagblad","date":"2021-10-12","url":"https://krant.ad.nl/titles/algemeendagblad/7908/publications/26583/articles/1462166/2/3","title":"CDU gaat nieuw bestuur kiezen","text":"De Duitse christendemocraten van de CDU gaan op een partijcongres een heel nieuw bestuur kiezen. Dit heeft partijsecretaris Paul Ziemiak na topoverleg gezegd. De christendemocraten leden een historische nederlaag bij de verkiezingen in september. De partij domineerde sinds de jaren 40.","intensity":0,"negativity":0,"cluster_id":45,"similar_texts":"text553"},{"id":"29","publisher":"Trouw","date":"2021-10-11","url":"https://krant.trouw.nl/titles/trouw/8321/publications/1377/articles/1461455/12/8","title":"China: Taiwan zoekt de confrontatie","text":"### Oost-Azië\n\nChina heeft laaiend gereageerd op een toespraak van de president van Taiwan, dat door het communistische regime als afvallige provincie wordt beschouwd. Peking reageerde op de aankondiging van president Tsai Ing-wen om de defensie van haar land te versterken, gezien de jongste ontwikkelingen met China. Volgens de machthebbers in Peking zoekt Taiwan de confrontatie. Ook zou Tsai feiten verdraaien. Ze sprak op de nationale feestdag van Taiwan.","intensity":0,"negativity":1,"cluster_id":10,"similar_texts":"text465"},{"id":"30","publisher":"NRC Handelsblad","date":"2021-10-11","url":"https://www.nrc.nl/nieuws/2021/10/11/turnen-coach-wiersma-alsnog-schuldig-a4061347#20211011-79853-306","title":"Coach Wiersma alsnog schuldig","text":"Gerben Wiersma, oud-bondscoach van de Nederlandse turnsters, is alsnog schuldig bevonden aan grensoverschrijdend gedrag maar krijgt geen straf. Dat is de uitspraak van de commissie van beroep van het Instituut Rechtspraak ISR. Wiersma was eerder vrijgesproken door de tuchtcommissie. Turnbond KNGU is op de hoogte van de uitspraak, die door het ISR nog niet is gepubliceerd. Het Noordhollands Dagblad legde de hand op het vonnis, waarin staat dat Wiersma zich in de periode 2010-2011 schuldig heeft gemaakt aan grensoverschrijdend gedrag. De oud-turnsters beschuldigden hem onder meer van schelden en kwetsende opmerkingen. (ANP)\n\nEen versie van\n\ndit artikel\n\nverscheen ook in\n\nNRC Handelsblad\n\nvan 11 oktober 2021\n\nEen versie van\n\ndit artikel\n\nverscheen ook in\n\nNRC in de ochtend\n\nvan 11 oktober 2021","intensity":0,"negativity":1,"cluster_id":37,"similar_texts":"text315"},{"id":"31","publisher":"De Telegraaf","date":"2021-10-12","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/5448a9027989e54720aca2e944d0522e/web/OPS/cciobjects.json&hash=72cc84c94d801398c0dc#/pages/6","title":"Corona rukt op waar nog weinig is geprikt","text":"Corona rukt op waar nog weinig is geprikt\n\nIn Staphorst is de vaccinatiegraad laag en het aantal coronabesmettingen relatief hoog. Volgens de GGD IJsselland vinden veel besmettingen er plaats in familiaire kring. „Feit is dat daar relatief veel grote gezinnen wonen”, zegt een woordvoerder. \n\nFoto ANP/HH\n\nRelatief veel besmettingen in de Overijsselse plaats Staphorst\n\ndoor Martijn Schoolenberg\n\nAmsterdam Het aantal coronabesmettingen in ons land neemt weer beduidend toe. Vooral in gebieden met een lage vaccinatiegraad liggen de cijfers relatief hoog. Experts pleiten daarom voor lokale maatregelen in brandhaarden met een laag prikaandeel. „Nu is het zaak om te voorkomen dat het virus zich door het land verspreidt.”\n\nHet RIVM registreerde in de afgelopen week 15.742 positieve tests, een stijging van 36 procent ten opzichte van een week eerder (11.557). Dat is ook de snelste toename sinds 19 juli, de piek van de vierde golf. Het kan het gevolg zijn van de versoepelingen van ruim twee weken geleden, waarbij de anderhalve meter werd losgelaten, denken experts.\n\nQua absolute aantallen vinden de meeste besmettingen nog altijd plaats in de grote steden: Amsterdam, Rotterdam, Den Haag en Utrecht. Maar wie naar het relatieve aantal gemelde infecties kijkt, ziet dat de gebieden met een laag ’prikgehalte’ eruit springen. \n\nZiekenhuisopnamen\n\nVolgens data-analist Yorick Bleijenberg ligt dat getal in de afgelopen week in gemeenten met een lage vaccinatiegraad (minder dan 75 procent) ongeveer 1,5 keer zo hoog als in gemeenten met een hoge vaccinatiegraad (meer dan 85 procent). Gemiddeld is het aantal ziekenhuisopnamen er ook twee keer zo hoog. Wel benadrukt Bleijenberg dat die laatste verhouding snel vertekend kan zijn omdat het nog om relatief lage cijfers gaat.\n\nStaphorst is daar een voorbeeld van. De Overijsselse plaats heeft, na Urk (30 procent onder 18-plussers), de laagste vaccinatiegraad (56 procent). In de afgelopen zeven dagen zijn 205 inwoners positief getest. Buurgemeente Zwolle, met bijna acht keer zo veel inwoners, had in dezelfde periode 136 positieve tests. Omgerekend naar het aantal inwoners telde Staphorst afgelopen week bijna 1188 positieve tests op elke 100.000 mensen. In Nederland als geheel lag dat getal op 90.\n\n„Als je vaccinatiegraad niet op peil is, loop je gewoon een groot risico”, reageert viroloog Ab Osterhaus. Lokale brandhaarden in relatief ongevaccineerde gebieden zijn een streep door de rekening, stelt hij. „Hoewel de aantallen weer wat toenemen na de versoepelingen, lijken we de coronasituatie nog redelijk onder controle te hebben. Brandhaarden vormen niet alleen voor individuen, maar ook voor het land als geheel, een bedreiging voor de gezondheidszorg. En dat brengt het risico op landelijke maatregelen met zich mee.” \n\nEpidemioloog Arnold Bosman is niet verrast door het stijgend aantal besmettingen, maar vindt het wel zorgelijk. „Het lag in de lijn der verwachting dat je in de loop van het najaar weer een toename zou zien, zeker in gemeenten met een lagere vaccinatiegraad. Nu is het zaak om te voorkomen dat het virus zich vanuit daar door het land verspreidt.”\n\nDe GGD IJsselland meldt dat de meeste besmettingen in Staphorst in familiaire kring plaatsvinden. „Feit is dat daar relatief veel grote gezinnen wonen”, zegt een woordvoerder. „Als er zich in een gezinssituatie een besmetting voordoet, is het risico dat er meteen meerdere mensen geïnfecteerd worden groter. Zeker als die grotere families ook weer contact met elkaar hebben.”\n\nVolgens Bosman is het vooral belangrijk om de dialoog aan te gaan met de bevolking over vaccinatie. Intussen is het volgens hem waardevol om lokale maatregelen te treffen in gebieden met zowel een lage vaccinatiegraad als een hoog besmettingsaantal. „Het lijkt mij verstandig om daar weer het belang van afstand houden te benadrukken en bijvoorbeeld mondkapjes in te voeren in de horeca en de scholen. En regel dat alle schoolgaande kinderen zich twee keer per week laten testen.”\n\nHij wijst erop dat de marge in de zorg veel kleiner is dan afgelopen jaar. „Ik verwacht dat de epidemie milder zal verlopen door de hogere vaccinatiegraad, maar zelfs bij een bescheiden toename komt de zorg al in de problemen, omdat die verder is uitgehold door de aanhoudende druk. Bovendien bestaat het gevaar van de aankomende influenza-seizoensgolf.” \n\nIn de afgelopen week is het aantal coronapatiënten alweer wat toegenomen: van 454 naar 497, blijkt uit cijfers van het Landelijk Coördinatiecentrum Patiënten Spreiding.\n\n’Sneltest’\n\nVolgens Osterhaus moet ons land er daarom alles aan doen om de vaccinatiegraad ook in die gebieden op te krikken. „En als mensen echt geen prik willen, is het belangrijk dat je daar het testen intensiveert. Neem bij kinderen voordat ze naar school gaan standaard een sneltest af. Zo’n test is iets minder gevoelig, en je haalt niet ieder positief persoon eruit, maar je signaleert wel alle verspreiders. In combinatie met een quarantaine-eis kun je daarmee al een hoop voorkomen.”\n\nDe GGD IJsselland opent vanaf dinsdag een extra testlocatie om het makkelijker te maken voor inwoners. „Door te testen bij klachten en in quarantaine te gaan, kunnen we het virus remmen en elkaar beschermen”, zegt Jan ten Kate, burgemeester van Staphorst. Bovendien raadt de GGD inwoners aan om tóch afstand te houden, ook al is dat formeel niet verplicht.\n\n’Lokale brandhaarden streep door rekening’","intensity":0,"negativity":0,"cluster_id":48,"similar_texts":"text405"},{"id":"32","publisher":"De Volkskrant","date":"2021-10-11","url":"https://krant.volkskrant.nl/titles/volkskrant/7929/publications/1382/articles/1461454/12/3","title":"De Polen moeten voelen dat het EU-lidmaatschap verplichtingen met zich meebrengt","text":"De politiek van de Poolse regering tegenover de Europese Unie geeft al jaren blijk van een onverteerbare dubbelhartigheid. Polen profiteert als weinig andere landen van subsidies en het vrij verkeer van werknemers, maar schendt voortdurend Europese waarden als de onafhankelijkheid van media en rechtspraak.  \n  \nDe uitspraak van het Constitutioneel Tribunaal in Warschau dat Pools recht voorrang heeft boven EU-recht is een nieuw dieptepunt in een slepende strijd tussen Brussel en Warschau. Juristen spreken van een 'juridische Polexit', waarbij Polen zich buiten de Europese rechtsorde plaatst.  \n  \nVolgens nationalisten, in Polen en daarbuiten, is het zogeheten primaat van het EU-recht een aantasting van de nationale soevereiniteit. Dat is een valse voorstelling van zaken. Ten eerste heeft Polen als soeverein land de beslissing genomen tot de EU toe te treden en daarmee haar regels te aanvaarden. Ten tweede geldt het primaat van het EU-recht alleen voor zaken waarover de lidstaten van de EU afspraken hebben gemaakt.  \n  \nZonder dit primaat kunnen Europese wetten en regels niet worden gehandhaafd. Als het Europees Hof van Justitie niet meer als finale arbiter wordt erkend, zoals Polen nu doet, kan elke lidstaat zijn eigen draai aan EU-wetten geven, of ze gewoon aan zijn laars lappen. Het primaat van het EU-recht is daarom het cement dat het Europese Huis bij elkaar houdt.  \n  \nEerder probeerden Duitsland, Frankrijk en andere landen op onderdelen te tornen aan de voorrang voor Europees recht, maar Polen heeft nu gekozen voor een frontale aanval op het principe zelf. De Europese Commissie heeft dan ook geen andere keuze dan keihard op te treden. Sowieso mag de 36 miljard euro die Polen nog krijgt uit het Europees herstelfonds niet worden overgemaakt, zolang Polen het primaat van het EU-recht niet erkent.  \n  \nEen grote meerderheid van de Polen wil lid van de EU blijven. Ook de regerende PiS-partij heeft gezegd dat zij geen Polexit wil. Zij moeten voelen dat een lidmaatschap ook verplichtingen met zich meebrengt. Dat vraagt om een harde Europese houding. Zoals Dariusz Mazur, woordvoerder van een Poolse vakbond van rechters, onlangs zei: 'No values, no money'.","intensity":0,"negativity":0,"cluster_id":49,"similar_texts":"text41"},{"id":"33","publisher":"De Volkskrant","date":"2021-10-11","url":"https://krant.volkskrant.nl/titles/volkskrant/7929/publications/1382/articles/1461454/3/1","title":"De politieke corruptie in Oostenrijk is een 'publiek geheim'","text":"### Oostenrijk - Analyse: aftreden kanselier\n\nSebastian Kurz herhaalde het nog maar een keer, tijdens zijn toespraak zaterdagavond: de strafrechtelijke beschuldigingen jegens zijn persoon zijn vals, en hij zal dat ook aantonen. De Oostenrijkse kanselier legde zaterdagavond zijn functie neer na beschuldigingen van corruptie. Justitie verdenkt Kurz' naaste medewerkers ervan tabloid-media te hebben betaald voor gunstige opiniepeilingen en berichtgeving, met als doel Kurz naar het hoogste ambt te helpen.  \n  \nKurz zei slechts af te treden om 'chaos te verhinderen en stabiliteit te waarborgen'. Aanstaande dinsdag zou de voltallige oppositie een motie van wantrouwen in stemming hebben gebracht. Voor een meerderheid zouden slechts enkele Groenen nodig zijn geweest.  \n  \nAlleen als Kurz' rechts-conservatieve Oostenrijkse Volkspartij (ÖVP) een 'onberispelijke' kandidaat naar voren zou schuiven om het kanselierschap over te nemen, wilden De Groenen de regering overeind houden. Dat werd minister van Buitenlandse Zaken Alexander Schallenberg, die net als Kurz een harde anti-immigratiepolitiek voorstaat. Kurz zelf blijft echter partijleider van de ÖVP, en wordt nu fractieleider in het parlement.\n\nInval recherche\n\nMet het aftreden van Sebastian Kurz staat corruptie in Oostenrijk opnieuw in de schijnwerpers. De regering wankelde al sinds vorige week woensdag. Toen vielen rechercheurs het hoofdkantoor van de ÖVP en de kanseliersresidentie binnen, op zoek naar bewijzen van omkoping, misbruik van belastinggeld, en integriteitsschendingen. De misstanden zouden hebben plaatsgevonden van 2016 tot 2018, de periode waarin de nu 35-jarige Kurz opklom tot de jongste regeringsleider van Europa.  \n  \nJustitie verdenkt naaste medewerkers van Kurz ervan een opiniepeiler en de populaire gratis tabloid Österreich met belastinggeld te hebben betaald in ruil voor gunstige berichtgeving over Kurz en positieve peilingen over zijn functioneren. Ook zouden Kurz' getrouwen advertenties hebben ingekocht in ruil voor gunstige berichtgeving over de ÖVP. De verdenkingen zijn gebaseerd op onderschepte chatberichten tussen mensen nabij Kurz. Mediamagnaat Wolfgang Fellner, eigenaar van uitgeverij Österreich, ontkent.  \n  \nIn Oostenrijk bestaan nauwe banden tussen politici en sommige media. De regering financiert gedrukte media met vele miljoenen euro's per jaar, deels middels advertentie-uitgaven door diverse ministeries en andere staatsorganen. Het is een klein land, met een kleine hoofdstad, en een kleine, hechte elite. Daardoor komt corruptie al snel om de hoek kijken. Ook onder de vele vroegere sociaal-democratische regeringen waren dubieuze contacten tussen politici en sommige media een publiek geheim.  \n  \nKurz zou de praktijk naar een nieuw plan hebben getild. De onderschepte berichten duiden op een cultuur waarbij het gangbaar is politieke invloed te vergaren door intriges, omkoping, manipulatie, en zelfs sabotage van de eigen partij. Volgens justitie ging het om een uitgekiende strategie van een kring conservatieve intimi van Kurz. Het doel was hem eerst naar de top van de ÖVP, en vervolgens naar het hoogste ambt te helpen.  \n  \nDe linkse Weense stadskrant Falter omschrijft hoe dat ging. Als een woordvoerder van het ÖVP-ministerie van Financiën in 2018 klaagt dat tabloid Österreich 'zijn' minister nauwelijks noemt, antwoordt de secretaris-generaal van dat ministerie: 'We hebben ze ook geen geld beloofd.' De woordvoerder - kennelijk nieuw - reageert vol ongeloof, waarop de secretaris-generaal benadrukt: 'Helmut voor de kolen (het geld, red.), Wolfgang voor de inhoud.'  \n  \nHelmut Fellner is bij uitgeverij Österreich verantwoordelijk voor de advertenties, zijn broer Wolfgang voor redactioneel beleid. Volgens berekeningen van stadskrant Falter heeft het ministerie van Financiën zo minstens 1,2 miljoen euro aan belastinggeld overgemaakt aan media van de Fellners. 'De belastingbetaler financiert zijn eigen desinformatie', aldus Falter.  \n  \nRondom Kurz hangt al langer een zweem van corruptie. In 2019 raakte zijn toenmalige coalitiepartner, de rechts-radicale FPÖ, in opspraak door wat de Ibiza-affaire is gedoopt. Dit betrof een video uit 2017 waarop FPÖ-leider Heinz-Christian Strache - vertrouweling van Kurz - op een feestje op Ibiza vertelt over allerlei illegale donaties die zijn FPÖ en Kurz' ÖVP ontvangen, en lucratieve overheidscontracten aanbiedt in ruil voor financiële steun. Ook verwelkomt hij een voorstel om een grote Oostenrijkse krant op te kopen, en zo positieve berichtgeving te verzekeren.  \n  \nHij doet dit tegenover een Russische vrouw van wie hij denkt dat ze het nichtje is van een machtige oligarch. De vrouw is een actrice, de omstandigheden waaronder de video werd gemaakt zijn nooit geheel opgehelderd. Daags nadat de video in mei 2019 de media bereikte, viel de coalitie van Kurz' ÖVP en Straches FPÖ. In een andere corruptiezaak kreeg Strache later 15 maanden voorwaardelijke celstraf.\n\nIbiza-affaire\n\nKurz zelf wordt nog altijd verdacht van meineed in het parlementaire onderzoek naar de Ibiza-affaire. Desondanks won zijn partij de verkiezingen die volgden op het schandaal. Daarna vormde hij met De Groenen een nieuwe regering met hemzelf aan het hoofd. Daaraan komt nu een einde.  \n  \nMaar ook dit keer lijkt hij de weg te plaveien voor een spoedige wederopstanding. Kurz staat het kanselierschap af, en voorkomt daarmee waarschijnlijk nieuwe verkiezingen. Zo voorkomt hij ook dat ministeries waarover zijn partij nu de controle heeft in handen vallen van politieke tegenstanders. En dat die dan prompt de archiefkasten en bonnetjesadministratie op zijn kop zetten op zoek naar meer bewijzen van corruptie in Kurz' kringen.  \n  \nTegelijk blijft Kurz aan als partijleider, en benoemt zichzelf tot fractievoorzitter van de ÖVP in het parlement. Zo blijft hij bij alle belangrijke besprekingen betrokken en kan bijtijds proberen in te grijpen als onderzoekscommissies zijn belangen te dicht naderen. In de woorden van de Duitse kwaliteitskrant Die Zeit: 'Zelfs op het dieptepunt van zijn carrière weet Kurz de fundamenten te leggen voor zijn comeback.'","intensity":0,"negativity":3,"cluster_id":47,"similar_texts":"text448"},{"id":"34","publisher":"Trouw","date":"2021-10-12","url":"https://krant.trouw.nl/titles/trouw/8321/publications/1378/articles/1462170/17/2","title":"De populistische retoriek van Broekers","text":"Nederland moet zijn stinkende best doen om zo snel mogelijk nog eens 2100 Afghanen naar Nederland te halen. Dat aantal is het resultaat van intensief politiek overleg, dat veel tijd heeft gekost. Er is nu geen tijd meer te verliezen voor de Afghanen, die daar iedere dag gevaar lopen.  \n  \nIn augustus is de Tweede Kamer heel duidelijk geweest: Afghanen die als beveiliger, kok of chauffeur voor de Nederlandse missie hebben gewerkt, hebben ook recht op evacuatie en asiel in Nederland. Aanvankelijk zou het kabinet alleen de Afghaanse tolken helpen. De ommezwaai kwam nadat de toch al late en chaotische evacuaties uit Kaboel stopten vanwege de machtsovername van de Taliban.  \n  \nDe motie van D66-Kamerlid Salima Belhaj kreeg brede steun in de Tweede Kamer, alleen de VVD stemde tegen. Dat laatste heeft er waarschijnlijk voor gezorgd dat de besluitvorming over verdere evacuatie zo moeizaam verliep. De vier coalitiepartijen zitten sinds kort weer opnieuw om de onderhandelingstafel, waarmee het 'evacuatiebesluit' ongewild een rol ging spelen in de formatie.  \n  \nPas gisteren kwamen de verantwoordelijke bewindslieden met een brief met de nieuwe aantallen. Op het eerste gezicht lijkt dit een magere tot voldoende uitwerking van de motie-Belhaj, op papier althans. Nederland zal naast de tolken van de jarenlange missie in Afghanistan ook proberen om medewerkers van Nederlandse hulporganisaties, van de Europese politiemissie en andere medewerkers van Defensie het land uit te krijgen. In de praktijk zal dit heel lastig worden, omdat medewerking van diezelfde Taliban nodig is, waardoor de betrokken Afghanen gevaar lopen.  \n  \nAchteraf bezien is het openstellen van een mailbox door Buitenlandse Zaken in augustus een slecht idee geweest. Afghanen die in aanmerking wilden komen voor evacuatie of waren achtergelaten in Kabul mailden hier massaal naar toe. Tienduizenden mails, waarvan 35.000 betrekking hadden om de motie-Belhaj, van zo'n 20.000 unieke adressen, weten we nu. Veel mails blijken alleen niet bruikbaar of onvolledig, zegt het ministerie.  \n  \nErger is dat deze aantallen mails inzet werden van een onverkwikkelijk staaltje welles-nietes tussen bepaalde politici en hulporganisaties. Met als dieptepunt de uitlatingen van demissionair staatssecretaris Broekers-Knol over 'mogelijk nog eens honderdduizend Afghanen' die hiernaartoe zouden willen komen. Ze betuigde al snel weer spijt, maar het contrast met de nu afgesproken 2100 mensen kan niet groter zijn. De VVD-staatssecretaris hield zich niet alleen slecht aan de feiten, ze gaf zich over aan populistische, kwaadaardige retoriek op een moment dat haar slechts één ding te doen staat: zorgen voor een vlot en menswaardig verloop van de asielprocedure voor deze Afghanen.  \n  \nDe mening van de krant, verwoord door leden van de hoofdredactie en senior redacteuren.","intensity":0,"negativity":0,"cluster_id":54,"similar_texts":"text496"},{"id":"35","publisher":"NRC Handelsblad","date":"2021-10-11","url":"https://www.nrc.nl/nieuws/2021/10/11/30-jaar-cel-voor-moord-op-wiersum-a4061392#20211011-79853-101","title":"Dertig jaar gevangenisstraf voor moord op advocaat Derk Wiersum","text":"Aanslag op advocaat De twee mannen kregen 30 jaar cel voor de moord op de advocaat van kroongetuige Nabil B.,De rechtbank in Amsterdam heeft twee mannen maandagochtend tot dertig jaar celstraf veroordeeld voor de moord op advocaat Derk Wiersum. Tegen de twee, Giërmo B. en Moreno B., was door het Openbaar Ministerie levenslang geëist. Tijdens het proces hebben ze ontkend dat ze iets met de aanslag te maken hadden.\n\nWiersum werd op 18 september 2019 voor zijn woning in Amsterdam doodgeschoten. Hij was 44 jaar oud en had samen met zijn partner twee jonge kinderen. Tot zijn dood was hij advocaat van Nabil B., de kroongetuige in de strafzaak Marengo tegen hoofdverdachte Ridouan Taghi en zestien medeverdachten. In 2018 is ook een broer van de kroongetuige vermoord.\n\nGeen levenslang\n\nDe rechtbank heeft niet vast kunnen stellen wie van de twee daders heeft geschoten, maar omdat er wel veel bewijs is dat zij nauw en bewust hebben samengewerkt bij de voorbereiding en de uitvoering van de moord, zijn ze allebei veroordeeld voor moord.\n\nHoewel Giërmo B. en Moreno B. (geen familie) allebei een strafblad hebben met daarop geweldsdelicten is de rechtbank afgeweken van de strafeis tot levenslang omdat ze niet eerder betrokken zijn geweest bij een levensdelict. Volgens de rechtbank is het feit dat de verdachten wisten dat het slachtoffer advocaat was wel strafverzwarend: het is „schokkend” dat vanwege geldelijk gewin een dienaar van de rechtsstaat is vermoord. „Het is bijna niet te bevatten hoe gruwelijk het voor de echtgenote moet zijn geweest haar man in een plas bloed te zien liggen.”\n\nLees ook: Lees ook dit verslag van de rechtszaak: Vader Wiersum tegen verdachten: ‘Uw moreel kompas is op tilt geslagen’\n\nVolgens de rechtbank zijn de twee mannen ingehuurd en werd de liquidatie betaald door anderen achter de schermen. Het Openbaar Ministerie heeft het vermoeden uitgesproken dat Taghi achter de moord op Wiersum zit. Daarvoor is echter geen bewijs aangedragen en Taghi is niet aangeklaagd voor de moord. Volgens de rechtbank is dan ook niet vast te stellen wat precies het motief is van de moord op Wiersum.\n\nNavigatiesysteem en bloedspoor\n\nBelangrijk bewijs voor de moord is vergaard in een aantal auto’s die tijdens de voorbereiding en de uitvoering van de moord zijn gebruikt. Zo bevatte de in beslag genomen bestelwagen nog een navigatiesysteem met alle eindbestemmingen van de voorafgaande weken, met onder meer het woonadres van Wiersum. In de auto waarin een van de daders reed toen hij werd aangehouden is een bloedspoor van Wiersum gevonden.\n\nDaarnaast is er een uitgebreide telecomanalyse gemaakt waaruit blijkt dat een van de daders op de plaats delict was op het moment van de moord. Ook het feit dat de daders na de aanslag beschikten over opvallend veel geld heeft de rechtbank als belastend opgevat.\n\nGiërmo B. en Moreno B., beiden met een laag IQ van rond de 74, hebben een uitgebreid strafblad. Ze zaten al eerder vast voor een reeks misdrijven zoals inbraken, diefstal, drugshandel, afpersing en vuurwapenbezit. De verdediging eiste vrijspraak omdat er volgens de advocaten geen bewijs was dat ze iets met de aanslag te maken hadden en een alibi hadden. De rechtbank achtte de alibi’s van de twee daders niet geloofwaardig.\n\nLees ook: Lees ook: Hoe 50 jaar war on drugs de generatie-Taghi voortbracht\n\nDe moord op Wiersum leidde tot geschokte reacties. Collega-advocaten noemden de moord een aanslag op het fundament van de rechtsstaat. Premier Mark Rutte zei de liquidatie „zeer verontrustend” te vinden en de Amsterdamse burgemeester Femke Halsema sprak over een „afschuwelijke moord” die „het wezen van de rechtsstaat aantast”.\n\nEen versie van\n\ndit artikel\n\nverscheen ook in\n\nNRC Handelsblad\n\nvan 11 oktober 2021","intensity":0,"negativity":2,"cluster_id":19,"similar_texts":"text398"},{"id":"36","publisher":"Algemeen Dagblad","date":"2021-10-11","url":"https://krant.ad.nl/titles/algemeendagblad/7908/publications/26564/articles/1461451/2/2","title":"Duizenden Tunesiërs protesteren tegen 'staatsgreep'","text":"Duizenden Tunesiërs gingen gisteren de straat op om te protesteren tegen de machtsgreep van president Kais Saied.  \n  \nDe politie probeerde demonstranten in Tunis tegen te houden op een centrale avenue. Een week eerder demonstreerden duizenden mensen nog om steun te betuigen aan Saied, die in juli de premier wegstuurde en het parlement buitenspel zette. Hij heeft de grondwet opzijgezet en regeert per decreet, maar ontkent dictatoriale ambities te hebben.  \n  \nHet groeiende aantal betogers aan beide kanten voedt speculaties dat de verdeeldheid tot confrontaties zal leiden. In juli waren er al kortstondig straatgevechten.  \n  \nSaied benoemde eind vorige maand de wetenschapper Najla Bouden Romdhane tot premier, maar zij heeft nog geen regering gevormd. Volgens de president zal dat snel gebeuren. Hij belooft ook een dialoog met het volk en jongerenvertegenwoordigers. Als politieke partijen, vakbonden en andere maatschappelijke organisaties daar niet bij worden betrokken, is de verwachting dat het verzet tegen Saied in kracht zal toenemen.","intensity":0,"negativity":1,"cluster_id":55,"similar_texts":"text8"},{"id":"37","publisher":"Algemeen Dagblad","date":"2021-10-11","url":"https://krant.ad.nl/titles/algemeendagblad/7908/publications/26564/articles/1461451/15/2","title":"Een prijs voor heel de vrije journalistiek","text":"Hulde aan het Nobelcomité voor de toekenning van het laureaat voor de Vrede van 2021 aan de journalisten Maria Ressa en Dmitri Moeratov. De vrije nieuwsgaring staat ernstig onder druk en de twee landen waar zij werken, respectievelijk de Filipijnen en Rusland, zijn daar trieste voorbeelden van. Beide landen worden bestuurd door een regering die de vrije media knevelt, of vervangt door staatsmedia die haar spreekbuis zijn. De presidenten Rodrigo Duterte en Vladimir Poetin beantwoorden kritiek met intimidatie, dreigementen. Bijna elke dag zijn journalisten als Ressa en Moeratov daar slachtoffer van.  \n  \nIn het geval van Rusland is de Nobelprijs voor de Vrede aan Dmitri Moeratov, oprichter en hoofdredacteur van de Novaya Gazeta, indirect ook een verlate Nobelprijs voor Anna Politkovskaja, de onderzoeksjournalist van Moeratovs krant die vijftien jaar geleden werd vermoord in Moskou. Zij had op indrukwekkende wijze misdaden, schendingen van de mensenrechten blootgelegd van de Russische strijdkrachten in Tsjetsjenië en moest daar met haar leven voor betalen. De verjaringstermijn voor de moord op Politkovskaja liep afgelopen donderdag af.  \n  \nMaar er zijn nog veel meer journalisten die in grote delen van de wereld elke dag hun leven riskeren, in de strijd voor democratie en het vrije woord. Zelfs de 'thuisbasis' van de vrije journalistiek is niet meer veilig. Ook in westerse landen staan feiten, de waarheid onder druk, worden journalisten afgeschilderd als 'vijanden van de staat', worden zij bedreigd omdat zij onafhankelijk willen blijven en onderzoek doen naar de georganiseerde misdaad. De cijfers spreken boekdelen: in bijna driekwart van alle landen wordt vrije journalistiek gedeeltelijk of helemaal onmogelijk gemaakt. Autoritaire regimes timmeren aan de weg.  \n  \nDaarom is deze Nobelprijs voor de Vrede behalve een prijs voor twee moedige journalisten ook een prijs voor heel de vrije journalistiek. Met de onderliggende boodschap, zoals Ressa het prima verwoordt, dat 'een wereld zonder feiten een wereld is zonder waarheid en vertrouwen'.  \n  \nEen wereld zonder vrede en vrijheid van meningsuiting.","intensity":1,"negativity":0,"cluster_id":20,"similar_texts":"text187"},{"id":"38","publisher":"Algemeen Dagblad","date":"2021-10-12","url":"https://krant.ad.nl/titles/algemeendagblad/7908/publications/26583/articles/1462166/16/3","title":"Eigenaar fietsenmerk Gazelle neemt bedrijf achter Cannondale over","text":"Het Nederlandse Pon.Bike, eigenaar van fietsenmerk Gazelle, neemt het Amerikaanse Dorel Sports over, de maker van onder meer de Cannondale-fietsen en de iconische Schwinn-bikes.  \n  \nMet de overname wordt de fietsendivisie van mobiliteitsconcern Pon de grootste fietsenfabrikant ter wereld. Met de transactie is omgerekend iets meer dan 700 miljoen euro gemoeid.  \n  \nHet gezamenlijke fietsenbedrijf is goed voor een jaarlijkse omzet van 2,5 miljard euro. Met dat bedrag stoten ze het van huis uit Taiwanese Giant van de troon. Dat bedrijf verkoopt jaarlijks voor 2,1 miljard euro aan fietsen.  \n  \nPon werkt al tien jaar aan zijn fietsenimperium. In 2012 nam het familiebedrijf het Nederlandse Gazelle over. Later volgde de aanschaf van Kalkhoff en Focus in Duitsland, Cervélo en Santa Cruz in de VS, en het Nederlandse Urban Arrow en BBB Cycling. Pon.Bike was zelf goed voor 1,5 miljard euro omzet per jaar. Daar komt nu dus circa 1 miljard euro bij van Dorel.  \n  \nTopman Janus Smalbraak van Pon Holdings spreekt in een verklaring van een logische stap voor het bedrijf. Mede door schaalgrootte kan het bedrijf volgens hem beter inspelen op de groeiende vraag naar fietsen, ook elektrische.  \n  \n,,Fietsen is niet alleen gezond, maar speelt ook een cruciale rol in het bestrijden van opstoppingen in steden. Ook is het de duurzaamste manier van transport\", aldus Smalbraak.  \n  \nDe transactie is nog wel afhankelijk van de gebruikelijke goedkeuringen van toezichthouders. De verwachting is dat die voor het einde van het eerste kwartaal van 2022 worden afgerond.  \n  \nEconomieredactie","intensity":0,"negativity":0,"cluster_id":24,"similar_texts":"text208"},{"id":"39","publisher":"Trouw","date":"2021-10-12","url":"https://krant.trouw.nl/titles/trouw/8321/publications/1378/articles/1462170/9/4","title":"Ex-piloot Poch krijgt onbekend bedrag","text":"De Nederlands-Argentijnse oud-piloot Julio Poch en demissionair justitieminister Ferd Grapperhaus zijn het eens geworden over een tegemoetkoming voor Pochs onterechte gevangenschap in Argentinië. Poch zat acht jaar vast wegens vermeende betrokkenheid bij 'dodenvluchten' onder het regime-Videla. In 2009 werd hij in Spanje aangehouden met medewerking van de Nederlandse staat. De hoogte van het bedrag wordt niet bekendgemaakt.","intensity":0,"negativity":1,"cluster_id":31,"similar_texts":"text245"},{"id":"40","publisher":"De Telegraaf","date":"2021-10-12","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/5448a9027989e54720aca2e944d0522e/web/OPS/cciobjects.json&hash=a8a69805ee96d48afaa7#/pages/4-5","title":"Experts vrezen kopersstaking","text":"Experts vrezen kopersstaking\n\nMeer belasting heffen over de eigen woning is volgens experts slecht voor de doorstroming op de woningmarkt. \n\nFoto ANP/HH\n\n’Door DNB-plan blijft huiseigenaar zitten’ \n\ndoor Pieter \n\nvan Erven Dorens en Yteke de Jong\n\nAmsterdam Als het aan De Nederlandsche Bank ligt, zullen eigenwoningbezitters meer belasting moeten betalen over hun huis. Dat zou de dolgedraaide woningmarkt kunnen stoppen. Uit een rondgang langs experts blijkt echter dat het DNB-voorstel geen oplossing is voor de woningnood. Gevreesd wordt voor een kopersstaking. \n\nIn Nederland zijn vijf miljoen eigen woningen. Gemeenten profiteren al van de hogere huizenprijzen middels de hogere WOZ-waarde, maar nu ziet DNB-president Klaas Knot in de vaak papieren vermogens ook een mogelijkheid om meer belasting te heffen. \n\n„De eigen woning in box 3 is een belastingverhoging, hoe je het wendt of keert. Het maakt wonen duurder, en dat zorgt weer voor minder vraag”, zegt directeur Taco van Hoek van het Economisch Instituut van de Bouw over het idee van Knot. „Het is bovendien zeer ongunstig voor de doorstroming, want het verhoogt de kosten voor mensen die naar een grotere, dus duurdere woning willen. En die doorstroming is juist heel belangrijk voor starters op de woningmarkt. Zo’n transitie zorgt voor een schok die de woningmarkt de komende jaren extra op slot zet.”\n\nDe Nederlandse schatkist is elk jaar al minder kwijt aan de hypotheekrenteaftrek, door de lage rente en de beperking van de aftrek. In 2013 ging er bijna 14 miljard euro naar de hypotheekrenteaftrek, dit jaar is dat 9 miljard euro. \n\nOzb\n\nHuiseigenaren betalen samen ook bijna 3 miljard euro aan eigenwoningforfait. Voeg daarbij de onroerendezaakbelastingen, waarmee gemeenten dit jaar naar schatting 4,6 miljard euro binnenhalen, en dan is er bijna geen sprake van fiscale steun. Overigens krijgen huurders dit jaar 4,4 miljard euro aan toeslagen.\n\nMaar door het voorstel van DNB vloeit er straks meer geld van de kleinere groep huizenbezitters naar alle Nederlanders middels een verlaging van de inkomstenbelasting. Volgens een woordvoerder van DNB bedrijft Knot geen politiek, maar adviseert de centrale bank het kabinet uit de functie van hoeder over de ’financiële stabiliteit’.\n\nKarsten Klein van de Vereniging Eigen Huis veegt de vloer aan met het argument dat de hypotheeklasten een gevaar zijn voor de economische stabiliteit. „Door het verplicht aflossen, worden de hypotheken ieder jaar lager. Mensen beschermen zich ook met rentevaste perioden van twintig jaar tegen stijgende maandlasten.”\n\nDNB vindt, samen met de Europese Commissie, dat de schulden in ons land te hoog zijn. Het voorstel dat DNB nu doet, staat daar lijnrecht op. In feite is de ’box 3’ een boete op het aflossen van de eigen woning: immers het verschil tussen bezit en schuld wordt belast. „De prikkel om af te lossen is straks weg”, zegt financieel adviseur Jos Koets. \n\nVoor de woningnood zou het niets uitmaken, zegt Coen van Rooyen van WoningbouwersNL. „Je doet alleen iets aan het teveel aan geld, niet aan het tekort aan woningen.” Hij tekent aan dat het ook een ramp kan worden als de rente opeens gaat oplopen. „Ik denk niet dat de huizenprijzen dan opeens gaan duikelen. Dan krijg je eerder een kopersstaking, mensen kunnen dan geen huis meer betalen omdat de maandlasten te hoog worden. Huiseigenaren blijven zitten, omdat de meesten toch een langjarige hypotheek tegen een lage rente hebben afgesloten.”\n\nOuderen\n\nOok is belasten niet het enige middel om de dolgedraaide woningmarkt weer te normaliseren, aldus het Verbond Financiële BeroepsOrganisaties (VFBO). „Er zullen voor bepaalde groepen snel meer geschikte woningen gebouwd moeten worden. Vooral voor starters, senioren en eenoudergezinnen”, aldus Paul van der Ploeg van de VFBO.\n\nOnderzoeksinstituut EIB stelt op basis van eerder onderzoek ook dat het heel moeilijk is om de belastingverhoging te compenseren via verlaging van de inkomstenbelasting, zoals DNB voorstelt. „De grootste slachtoffers zijn de ouderen, die weinig zullen profiteren van een verlaging van de inkomstenbelasting, maar wel fors aangeslagen worden voor hun afbetaalde woning. DNB onderschat de inkomenseffecten van dit soort maatregelen.”\n\n’Snel meer woningen bouwen’","intensity":0,"negativity":1,"cluster_id":2,"similar_texts":"text106"},{"id":"41","publisher":"NRC Handelsblad","date":"2021-10-11","url":"https://www.nrc.nl/nieuws/2021/10/11/boksen-fury-behoudt-wbc-titel-na-knock-out-van-wilder-a4061349#20211011-79853-306","title":"Fury behoudt WBC-titel na knock-out van   Wilder","text":"Tyson Fury heeft zijn wereldtitel bij de internationale boksbond WBC met succes verdedigd. De Britse zwaargewicht versloeg de Amerikaan Deontay Wilder zaterdagavond in Las Vegas. Wilder ging in de elfde ronde knock-out. De Amerikaan was agressief begonnen, maar belandde in de derde ronde op het canvas. Een ronde later ging Fury op zijn beurt gestrekt, na twee stoten op zijn hoofd. Maar in de voorlaatste ronde was het titelgevecht voorbij. Wilder werd uit voorzorg afgevoerd naar een ziekenhuis. Het was de derde keer dat beide boksers elkaar troffen. Eenmaal was het onbeslist, de tweede keer was Fury de beste, waarmee hij de bij de wereldtitel behorende gordel overnam van Wilder. „Het was een geweldig gevecht, Wilder is een topbokser. Ik heb altijd gezegd dat ik de beste bokser van de wereld ben, maar hij komt op de tweede plaats”, zei Fury over zijn uitdager. (ANP)\n\nEen versie van\n\ndit artikel\n\nverscheen ook in\n\nNRC Handelsblad\n\nvan 11 oktober 2021\n\nEen versie van\n\ndit artikel\n\nverscheen ook in\n\nNRC in de ochtend\n\nvan 11 oktober 2021","intensity":0,"negativity":1,"cluster_id":21,"similar_texts":"text62"},{"id":"42","publisher":"Algemeen Dagblad","date":"2021-10-11","url":"https://krant.ad.nl/titles/algemeendagblad/7908/publications/26564/articles/1461451/37/1","title":"Fury slaat Wilder tegen canvas en behoudt titel","text":"Bokser Tyson Fury heeft zijn wereldtitel bij de bond WBC behouden. De zwaargewicht uit Groot-Brittannië zag de Amerikaan Deontay Wilder in de elfde ronde naar de grond gaan en niet meer opstaan. Daarmee eindigde het veelbesproken gevecht in Las Vegas met een knock-out.  \n  \nWilder was het duel agressief gestart, maar belandde in de derde ronde zelf tegen het canvas. Het antwoord volgde in de vierde ronde waarin Fury twee keer na stoten op zijn hoofd gestrekt ging. Maar in de elfde en voorlaatste ronde was de knock-out van Wilder een feit. De Amerikaan werd uit voorzorg afgevoerd naar een ziekenhuis. Het was de derde keer dat beide boksers elkaar troffen. Eenmaal was het onbeslist, de tweede keer was Fury ook al de beste, waarmee hij de bij de wereldtitel behorende gordel overnam van Wilder.  \n  \n\"Het was een geweldig gevecht, Deontay Wilder is een topbokser. Hij heeft me laten werken voor mijn geld\", zei Fury. \"Ik heb altijd gezegd dat ik de beste bokser van de wereld ben, maar hij komt op de tweede plaats.\" En over de klap waarmee hij de partij besliste: \"Zulke klappen kunnen een einde maken aan een carrière. Ik hoop dat hij oké is.\"  \n  \nFury neemt het nu waarschijnlijk op tegen de Oekraïner Oleksandr Oesyk, die de wereldtitel bij de zwaargewichten bij de vier andere bonden in bezit heeft.","intensity":0,"negativity":0,"cluster_id":21,"similar_texts":"text198"},{"id":"43","publisher":"De Volkskrant","date":"2021-10-11","url":"https://krant.volkskrant.nl/titles/volkskrant/7929/publications/1382/articles/1461454/46/3","title":"Golfer Besseling zesde in Madrid","text":"Golfer Wil Besseling heeft de Spaanse Open in Madrid afgesloten op de zesde plaats. De 35-jarige Nederlander verzekerde zich met een omloop van 67 slagen (-4) van die positie. De zege ging naar de Spanjaard Rafa Cabrera Bello.","intensity":0,"negativity":0,"cluster_id":33,"similar_texts":"text59"},{"id":"44","publisher":"Trouw","date":"2021-10-11","url":"https://krant.trouw.nl/titles/trouw/8321/publications/1377/articles/1461455/19/2","title":"Gouden slotakkoord voor Hoogland en Havik/Van Schip","text":"De Nederlandse equipe heeft op de slotdag van de EK baanwielrennen in het Zwitserse Grenchen het totale aantal medailles op elf gebracht. Jeffrey Hoogland won goud op het sprintonderdeel keirin, Yoeri Havik en Jan Willem van Schip veroverden de Europese titel op de afsluitende koppelkoers.  \n  \nVoor Hoogland was het zijn eerste Europese titel op de keirin. Hij troefde in de finale regerend wereldkampioen Harrie Lavreysen af, die als zesde over de finishlijn reed. Het was de derde gouden medaille voor Hoogland op dit EK; hij won eerder de teamsprint en de kilometer tijdrit. Op de individuele sprint verloor hij vrijdag de finale tegen Lavreysen.  \n  \nHavik en Van Schip, vijfde op de Olympische Spelen in Tokio, wisten op de koppelkoers als enigen twee keer het peloton een ronde in te halen. Daarmee verdienden ze zoveel punten dat de concurrentie in de tussensprints het gat niet meer kon overbruggen. De Belgen Kenny De Ketele en Lindsay De Vylder grepen het zilver, de Portugezen Iúri Leitão en Rui Oliveira pakten het brons.  \n  \nShanne Braspennincx miste de finale van de keirin. De olympisch kampioene op het sprintnummer eindigde als vierde in haar heat van de tweede ronde. Ook Hetty van der Wouw redde het niet. Braspennincx won wel de B-finale voor Van der Wouw, waardoor ze respectievelijk als zevende en achtste eindigden. De Duitse Lea Sophie Friedrich won de A-finale en kroonde zich tot Europees kampioen.  \n  \nBij de koppelkoers voor vrouwen kwamen Marit Raaijmakers en Maike van der Duin niet in de buurt van het podium. Het Nederlandse duo eindigde als achtste. Katie Archibald en Neah Evans grepen het goud.","intensity":0,"negativity":0,"cluster_id":13,"similar_texts":"text536"},{"id":"45","publisher":"Trouw","date":"2021-10-11","url":"https://krant.trouw.nl/titles/trouw/8321/publications/1377/articles/1461455/17/3","title":"Griekspoor wint opnieuw challengertoernooi","text":"Tennisser Tallon Griekspoor heeft gisteren het challengertoernooi van Napels gewonnen. Hij was in twee sets te sterk voor de Italiaan Andrea Pellegrino (24): 6-3 en 6-2. De 25-jarige Griekspoor won daarmee zijn elfde wedstrijd op rij. Vorig weekend was Griekspoor ook al de sterkste op het challengertoernooi in het Spaanse Murcia. Eerder dit jaar won Griekspoor de challengertoernooien van Praag, Bratislava en Amersfoort. Op de wereldranglijst staat Griekspoor nu op de 118de plaats.","intensity":0,"negativity":0,"cluster_id":14,"similar_texts":"text533"},{"id":"46","publisher":"De Telegraaf","date":"2021-10-11","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/67e71cb76900e88fb11b821da149ebb1/web/OPS/cciobjects.json&hash=21b04c5bf79822627d30#/pages/30-31","title":"Hamilton en Wolff oneens: ’Ik houd wel van risico’s’","text":"Hamilton en Wolff oneens: ’Ik houd wel van risico’s’\n\nLewis Hamilton baalt in Turkije van de gekozen strategie. \n\nISTANBUL Hoewel Lewis Hamilton in Turkije voor de 102e keer de snelste was in een kwalificatie, bleef de Brit tot zijn spijt op 101 poles steken. Dit vanwege zijn gridstraf naar aanleiding van een motorwissel. Zondag volgde opnieuw een teleurstelling. In de slotfase van de race gaf hij een derde plek uit handen door een in zijn ogen onnodige pitstop. \n\n„De baan werd steeds droger en voor mijn gevoel had ik de race gewoon kunnen uitrijden op intermediates, zonder een stop te maken. Bovendien zag ik Max Verstappen vlak voor me op plek twee rijden. Dat maakte het voor mij extra frustrerend. Hadden we buiten kunnen blijven? Het was een risico geweest, maar ik houd wel van risico’s.” \n\nAls Hamilton als derde was geëindigd, was zijn achterstand op Max Verstappen beperkt gebleven tot één punt in plaats van zes. Het kan in de spannende titelstrijd het verschil tussen winst of verlies betekenen. „De tijd zal het leren”, wilde de 36-jarige Brit niet op de zaken vooruitlopen.\n\nMercedes-teambaas Toto Wolff verdedigde de keuze om Hamilton naar binnen te halen door op de rondetijden van zijn kopman te wijzen. „Die zakten opeens helemaal weg. Toen was duidelijk dat Lewis zijn derde plaats sowieso ging verliezen en misschien wel zou terugvallen tot plek zes. Achteraf was het beter geweest om hem eerder naar binnen te halen. Gelukkig won Valtteri Bottas, die van mij een tien krijgt. Bovendien pakte hij het bonuspunt voor de snelste ronde. Zo deden we alsnog aan damage control.” \n\nWolff verwacht de komende races nog veel van de naar Alfa Romeo vertrekkende Bottas. „Valtteri kan een belangrijke rol spelen in de strijd om het kampioenschap. Als we hem vandaag niet hadden gehad, had Max zeven en misschien wel acht extra punten gepakt.” \n\nWaar Red Bull-teambaas Christian Horner in Turkije signaleerde dat Mercedes motorisch een stap heeft gezet, ontkende Hamilton dat zijn team iets heeft gevonden. „Nee, we hebben niets aan onze auto gedaan. Misschien lag deze baan ons gewoon beter. Ik hoop in ieder geval dat we deze vorm kunnen vasthouden.” Wolff stelde dat zijn team de auto ’beter heeft leren begrijpen’ in de laatste weken.","intensity":0,"negativity":0,"cluster_id":28,"similar_texts":"text360"},{"id":"47","publisher":"De Volkskrant","date":"2021-10-11","url":"https://krant.volkskrant.nl/titles/volkskrant/7929/publications/1382/articles/1461454/46/6","title":"Handbalsters overtuigend langs Griekenland in tweede groepswedstrijd EK-kwalificatie","text":"De Nederlandse handbalsters hebben in de EK-kwalificatie de tweede groepswedstrijd met overmacht gewonnen. Nederland zegevierde op Kreta met 35-14 over Griekenland. De ploeg van interim-bondscoach Monique Tijsterman leidde in Heraklion bij de rust al met 21-6. Angela Malestein en Bo van Wetering waren met zes treffers de beste schutters van Oranje. Debbie Bont (vier), Laura van der Heijden en Merel Freriks (beiden drie) waren eveneens goed op schot. Nederland begon afgelopen woensdag in Almere de kwalificatiereeks voor het EK van 2022 met een ruime zege op Belarus: 38-27. In dat duel was Malestein met acht treffers ook uitstekend op dreef. Duitsland zit eveneens in de poule van Nederland. De beste twee landen van de groep plaatsen zich voor de eindronde in Slovenië, Noord-Macedonië en Montenegro. In december van dit jaar verdedigt Nederland eerst nog in Spanje de wereldtitel. Bij Oranje ontbraken keepster Tess Wester en de opbouwspeelsters Kelly Dulfer en Inger Smits.","intensity":0,"negativity":0,"cluster_id":11,"similar_texts":"text158"},{"id":"48","publisher":"De Telegraaf","date":"2021-10-11","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/67e71cb76900e88fb11b821da149ebb1/web/OPS/cciobjects.json&hash=ba8bc80e7c293bb23241#/pages/38","title":"Hattrick Verheydt helpt ADO aan zege","text":"Hattrick Verheydt helpt ADO aan zege\n\nThomas Verheydt (l.)\n\nDEN HAAG ADO Den Haag heeft de vierde overwinning op rij geboekt in de Keuken Kampioen Divisie. De ploeg van trainer Ruud Brood versloeg FC Den Bosch met 3-2. Thomas Verheydt maakte alle doelpunten van de thuisclub.\n\nSupporters van ADO zorgden ervoor dat het duel in de openingsfase even moest worden stilgelegd. Vanaf Midden-Noord, het vak met de fanatieke aanhang, werd vuurwerk op het veld gegooid. De fans hielden spandoeken omhoog met teksten als ’KNVB maffia’ en ’ze kunnen onze punten pakken, maar nooit onze trots’. De licentiecommissie betaald voetbal heeft ADO zes wedstrijdpunten aftrek gegeven omdat de club de begroting niet op orde heeft. Ondanks de puntenaftrek staat ADO met zestien punten uit tien duels op de vijfde plaats, drie punten achter koploper Excelsior.","intensity":0,"negativity":0,"cluster_id":42,"similar_texts":"text366"},{"id":"49","publisher":"NRC Handelsblad","date":"2021-10-11","url":"https://www.nrc.nl/nieuws/2021/10/11/motorcross-herlings-weer-aan-kop-in-wk-stand-a4061390#20211011-79853-306","title":"Herlings weer aan kop in WK-stand","text":"Motorcrosser Jeffrey Herlings heeft de Grote Prijs van Frankrijk in de MXGP gewonnen en de leiding heroverd in het WK-klassement. Herlings behaalde zijn vijfde seizoenszege en zijn 95ste in totaal. De 27-jarige Nederlander eindigde in de eerste manche als tweede, achter de Fransman Romain Febvre. In de tweede manche waren de rollen omgedraaid. Als nummer 1 van de tweede manche werd Herlings uitgeroepen tot winnaar van de grand prix. In het WK-klassement leidt Herlings nu met 460 punten, Febvre heeft er 454. De Sloveense titelverdediger Tim Gajser, die als WK-leider aan de GP van Frankrijk was begonnen, staat derde, met 450 punten. (ANP)\n\nEen versie van\n\ndit artikel\n\nverscheen ook in\n\nNRC Handelsblad\n\nvan 11 oktober 2021","intensity":0,"negativity":0,"cluster_id":44,"similar_texts":"text695"},{"id":"50","publisher":"Algemeen Dagblad","date":"2021-10-11","url":"https://krant.ad.nl/titles/algemeendagblad/7908/publications/26564/articles/1461451/37/2","title":"Herlings wint GP Frankrijk","text":"### Leiding WK terug\n\nMotorcrosser Jeffrey Herlings heeft de Grote Prijs van Frankrijk in de MXGP gewonnen en daarmee de leiding heroverd in het WK-klassement. De 27-jarige Brabander eindigde in de eerste manche als tweede achter de Fransman Romain Febvre. In de tweede manche was dat omgedraaid.  \n  \nHerlings nam net als Febvre 47 punten mee uit Frankrijk voor het WK-klassement. Daarin leidt de Brabander nu met 460 punten, Febvre heeft er 455. De Sloveense titelverdediger Tim Gajser, die als WK-leider naar het zandcircuit van Lacapelle-Marival was gekomen, zakte naar de derde plaats met 450 punten.  \n  \n\"Ik had een geweldige start, maar ik maakte daarna een foutje en ging onderuit\", zei Herlings. \"Ik wist me terug te knokken naar de tweede plaats en hervond mijn ritme.\" Enkele rondes voor het einde passeerde hij ook Febvre, die hem in de eerste manche nipt voor was gebleven. Herlings boekte zijn vijfde overwinning van dit seizoen en zijn 95ste in totaal. \"Op naar de volgende race.''","intensity":0,"negativity":0,"cluster_id":44,"similar_texts":"text378"},{"id":"51","publisher":"De Volkskrant","date":"2021-10-12","url":"https://krant.volkskrant.nl/titles/volkskrant/7929/publications/1383/articles/1462169/7/1","title":"Hersteloperatie is weer hoofdpijndossier","text":"### Analyse: hulp aan gedupeerde ouders\n\n'De hersteloperatie van de kinderopvangtoeslagaffaire verkeert in zwaar weer.' Aldus beschouwt de Nationale Ombudsman de toestand, in zijn periodieke evaluatie van de schadehulpverlening aan de gedupeerde ouders. Reinier van Zutphen constateert maandag in een voortgangsanalyse dat ouders gefrustreerd raken, omdat ze na vele maanden wachten nog steeds geen duidelijkheid hebben over de afhandeling van hun dossier.  \n  \nStaatssecretaris Alexandra van Huffelen geeft toe dat het niet goed gaat met de hersteloperatie. In een reactie op de bevindingen van de Ombudsman schrijft ze: 'Ik deel uw zorg en ik herken de in uw rapport benoemde knelpunten.' De huidige aanpak van de hersteloperatie volstaat niet en behoeft een 'herijking'. Dat inzicht had Van Huffelen overigens al voor de zomer met de Tweede Kamer gedeeld.\n\nWat gaat er mis?\n\nEen groot deel van de gedupeerde ouders moet erg lang wachten op de definitieve beoordeling van hun dossier. Daardoor verkeren zij lang in onzekerheid over de vraag of zij recht hebben op schadevergoeding, hoe hoog die schadevergoeding dan is en wanneer die wordt uitbetaald. Dat lange wachten is pijnlijk, omdat de meeste 'schadedossiers' dateren uit de periode 2007-2016. De ouders die zich voor compensatie hebben aangemeld, zitten dus al minstens vijf jaar - en vaak nog veel langer - in de schulden en de stress. De Ombudsman is erg kritisch over het feit dat Van Huffelen de ouders niet kan vertellen wanneer hun hulpverzoek uiterlijk behandeld wordt. Ouders hebben behoefte aan zo'n planning; ze willen weten wanneer ze aan de beurt zijn.  \n  \nVan Zutphen bekritiseert ook de klachtenafhandeling van de Uitvoeringsorganisatie Hersteloperatie Toeslagen (UHT), de organisatie die speciaal is opgezet voor de hulpverlening aan ouders die slachtoffer zijn van het kinderopvangtoeslagenschandaal. Dit voorjaar nam het aantal klachten plotseling sterk toe. De klachtenlijn was slecht bereikbaar en 28 procent van de klachten werd pas na meer dan tien weken - dat is buiten de wettelijke termijn - afgehandeld. De Ombudsman is ook ontevreden over de brieven waarmee de UHT ouders informeert die níét in aanmerking komen voor financiële compensatie. Die zijn niet specifiek genoeg over de reden van afwijzing en scheppen daardoor verwarring bij de ouders, wat weer tot nieuwe klachten leidt.\n\nWaarom gaat het mis?\n\nHet aantal ouders dat zich meldt voor compensatie is veel groter dan Van Huffelen in eerste instantie had voorzien. Een jaar geleden ging ze er nog van uit dat maximaal 22 duizend ouders in aanmerking zouden komen voor compensatie. Eind vorige maand waren er ruim 47 duizend aanvragen ingediend. Elke week komen daar 250 tot 300 nieuwe aanmeldingen bij. Van de tot nu toe ingediende hulpverzoeken zijn er minder dan vijfduizend definitief afgehandeld. De rest wacht nog op herbeoordeling, al dan niet door een beroeps- of bezwaarcommissie.  \n  \nDe staatssecretaris erkent dat ze de toestroom heeft onderschat. Eind vorig jaar lagen er negenduizend compensatieverzoeken. Onder druk van de Tweede Kamer, die wilde dat ouders sneller uitbetaald zouden krijgen, kondigde het kabinet in de kerstvakantie de Catshuis-regeling aan. Elke ouder die na een lichte controle als gedupeerde wordt aangemerkt, krijgt sindsdien alvast 30.000 euro uitgekeerd. De publiciteit over die regeling heeft tot een sterke stijging van het aantal aanvragen geleid.  \n  \nEen groot deel daarvan komt niet door de lichte controle heen, omdat de aanvrager bijvoorbeeld geen kinderen heeft of nooit kinderopvangtoeslag heeft ontvangen. Sommige aanvragers moesten de kinderopvangtoeslag terecht terugbetalen. Weer andere aanvragers kwamen in de problemen met de zorg- of huurtoeslag, of kampen met particuliere en publieke schulden die niets te maken hebben met het toeslagenschandaal. Van de aanmeldingen die vóór 15 februari binnen kwamen is 40 procent na een eerste controle afgewezen. Onder de recente aanvragen is het percentage onterechte aanvragen veel hoger, namelijk 60 tot 80.  \n  \nNiet alleen krijgt de UHT meer aanvragen binnen dan verwacht; ook de benodigde behandeltijd per dossier blijkt langer dan ingeschat. Nogal wat ouders zijn niet genoeg geholpen met een smak geld. Zij kampen met hoge schulden, met psychische en lichamelijke gezondheidsklachten of met huisvestingsproblemen.  \n  \nDe Tweede Kamer en Van Huffelen willen deze mensen ook niet-financiele hulp geven, maar dat vereist complexe afstemming met schuldeisers, zorginstanties, woningcorporaties en gemeenten. Ook hebben ouders behoefte aan veel persoonlijk contact met een 'zaakbehandelaar' die hen gedurende het aanvraagproces intensief begeleidt. Deze zeer individuele aanpak is noodzakelijk om ouders écht goed te helpen, vindt zowel Kamer als kabinet, maar is erg tijdrovend. Het kost gemiddeld 50 uur om een dossier helemaal af te ronden. Van Huffelen probeert de capaciteit van de UHT wel te vergroten, maar dat lukt slecht door de krappe arbeidsmarkt.\n\nWat is de oplossing?\n\nDe ouders moeten snel geholpen worden, maar ook zorgvuldig en met veel persoonlijke aandacht. Van Huffelen benadrukt steeds weer dat die twee doelen slecht verenigbaar zijn. Bovendien breidt de Tweede Kamer de groep gedupeerden die in aanmerking komt voor compensatie telkens uit om zoveel mogelijk slachtoffers recht te doen. In eerste instantie ging het om circa tweeduizend ouders die in de knel kwamen doordat de Belastingdienst hun kinderop-vangorganisatie van fraude verdacht.  \n  \nVervolgens regelde de Kamer ook compensatie voor mensen die de dupe zijn van de 'alles-of-niets'-benadering die de Belastingdienst bij de terugvordering van kinderopvangtoeslag hanteerde. Op verzoek van de Kamer komt er daarnaast compensatie voor mogelijk tienduizenden mensen wier naam voorkwam op een soort 'zwarte lijst' van de Belastingdienst. Ook duizenden burgers die ten onrechte andere toeslagen (zorgtoeslag, huurtoeslag en kindgebonden budget) moesten terugbetalen kunnen straks aanspraak maken op een schaderegeling. Tot slot is er ook voor 95 duizend kinderen en elfduizend ex-partners van toeslagouders een compensatieregeling in de maak.  \n  \nVan Huffelen hoopt de afhandeling te versnellen door de eenvoudige dossiers (van ouders die weinig schade hebben geleden) er sneller uit te filteren. De eerste, lichte controle zou dan wat uitvoeriger moeten worden. Die dossiers kunnen dan sneller een eindbeoordeling krijgen, waardoor de UHT meer tijd overhoudt voor de ingewikkelde hulpvragen. Of deze nieuwe aanpak werkbaar is, laat de staatssecretaris momenteel onderzoeken.","intensity":0,"negativity":0,"cluster_id":51,"similar_texts":"text669"},{"id":"52","publisher":"Trouw","date":"2021-10-12","url":"https://krant.trouw.nl/titles/trouw/8321/publications/1378/articles/1462170/8/1","title":"Hoe zorgelijk is het als er nu een griepgolf komt?","text":"Niet vaak was er in aanloop naar de Nationale Griepprikdag, gisteren, zoveel aandacht voor de griep. Het bekende influenzavirus boezemt meer angst in dan andere jaren, lijkt het. Menno de Jong, hoogleraar virologie en lid van het Outbreak Management Team liet zich dit weekend tegen EenVandaag ontvallen dat er straks maatregelen nodig kunnen zijn om ziekenhuizen te ontlasten en kwetsbare groepen te beschermen. Hoe serieus is de dreiging? Vijf vragen en antwoorden over het komende griepseizoen.\n\nMoeten we bang zijn voor de griep?\n\n\"In de regel wordt een mild griepseizoen gevolgd door een duidelijker aanwezig griepseizoen\", zegt hoogleraar infectiepreventie Andreas Voss van de Radboud Universiteit.  \n  \nAfgelopen winter was er vrijwel geen griep en dus, zegt Voss, is de kans aanzienlijk dat er het komende seizoen meer griepgevallen zijn. Zeker nu veel mensen, anders dan vorig jaar, kunnen gaan en staan waar ze willen.  \n  \nMaar Voss heeft ook direct geruststellende woorden. \"De burger moet zich niet meer zorgen maken dan anders en niet banger zijn voor griep.\" Er zijn geen tekenen dat er een heel venijnige variant van het griepvirus, een zogeheten virulente stam, op ons afkomt. Wel adviseert de hoogleraar mensen om echt de griepprik te gaan halen als ze voor zo'n inenting in aanmerking komen.  \n  \nZo'n vier miljoen Nederlanders krijgen deze maanden een uitnodiging voor een griepprik, zoals ouderen, kwetsbaren en mensen die werken in de zorg.\n\nKomt er een lockdown tijdens een griepgolf? En kan dat zomaar?\n\nHoogleraar Voss stelt het kort maar krachtig. \"Ook een bovengemiddeld griepjaar zal niet direct leiden tot lockdownmaatregelen.\"  \n  \nZiekenhuisbestuurder Ernst Kuipers van het Erasmusmc in Rotterdam, die als voorzitter van het Landelijk Netwerk Acute Zorg de bedbezetting in de Nederlandse ziekenhuizen scherp in de gaten houdt, denkt er net zo over.  \n  \n\"Griep was er altijd en de anderhalve meter komt niet terug om griep tegen te gaan\", laat Kuipers weten via zijn woordvoerder.  \n  \nEr breekt wel een spannende periode aan, erkennen Voss en Kuipers. Op dit moment hebben intensive cares nauwelijks capaciteit over en dat terwijl er nu nul grieppatiënten zijn. Als dat aantal serieus oploopt, kan dat tot problemen en afgeschaalde zorg leiden. \"Er komt waarschijnlijk een gewoon griepjaar en dat zullen we in de ziekenhuizen voelen\", zegt Voss.  \n  \nMocht het kabinet, in het kader van een dreigende griepepidemie, een lockdown willen afkondigen, dan kan dat niet zomaar, zegt Martin Buijsen, hoogleraar gezondheidsrecht aan de Erasmus Universiteit. \"Als er grondrechten in het geding zijn, zoals de lichamelijke integriteit of eerbiediging van de persoonlijke levenssfeer, is voor zo'n maatregel een wettelijke basis nodig.\"  \n  \nHet kabinet kan het ook laten bij een advies, zoals de oproep om tijdelijk anderhalve meter afstand te houden. \"Toen de coronapandemie vorig jaar losbarstte, kwam het kabinet juridisch gezien ook met adviezen, zoals het thuiswerken of het houden van afstand. Het staat hem vrij dat weer te doen.\"\n\nZullen mensen worden getest op griep, zoals bij corona?\n\nEr is nog heel weinig griep in Nederland, meldt het RIVM op zijn site. Het niveau ligt nog veel lager dan in de jaren voor corona, blijkt uit gegevens van huisartsen.  \n  \nKanttekening bij die cijfers: de zorg die huisartsen leveren, is veranderd door de coronapandemie, aldus het RIVM. Hierdoor kunnen de cijfers een vertekend beeld geven.  \n  \nDe GGD in Amsterdam bereidt het testen van mensen op het influenzavirus, gelijktijdig met een coronatest, alvast voor, werd afgelopen weekend bekend. De GGD in de hoofdstad laat weten nog geen concrete vraag te hebben gehad om op griep te testen, maar wil een mogelijk verzoek voor zijn.  \n  \nHet idee: mensen die normaal de huisarts belden vanwege griepklachten, laten zich nu vaak door de GGD testen op corona waardoor de huisarts diegene niet spreekt en klachten dus ook niet meldt. Door op zowel corona als griep te testen kan de verspreiding van griep toch goed in te gaten worden gehouden.\n\nHelpt het om kinderen ook te vaccineren tegen griep?\n\nGisteren wakkerde dagblad De Telegraaf deze discussie aan door op de voorpagina 'griepprik voor alle kinderen' te koppen. De krant citeerde twee deskundigen die de voordelen van kindervaccinaties opsomden.  \n  \nDie voordelen zijn er inderdaad. De commissie Vaccinaties van de Gezondheidsraad schreef vorige maand in een herzien advies dat vaccinatie van kinderen tegen griep effectiever lijkt dan vaccinatie van volwassenen. Ook voor de maatschappij kan zo'n vaccinatie (financieel) interessant zijn doordat die indirect bescherming biedt aan kwetsbaren in de samenleving.  \n  \nToch adviseerde de Gezondheidsraad om vaccinatie tegen griep niet aan te bieden aan gezonde kinderen.  \n  \nBelangrijkste motivatie is dat de te verwachten gezondheidswinst van vaccinatie van kinderen niet bij die kinderen zelf ligt, maar bij andere groepen.  \n  \nHet kabinet volgt vooralsnog de lijn van de Gezondheidsraad.\n\nKan ik voorkomen dat ik griep krijg of verspreid?\n\nJa, zegt Andreas Voss, die expert is op het gebied van infectiepreventie. Hij noemt corona een goede les, want een beetje afstand houden, goede hygiëne en elkaar niet lukraak omarmen en omhelzen helpt tegen de verspreiding van griep.  \n  \nOok ziekenhuisbestuurder Ernst Kuipers hamert op wat gratis hulp. \"Neem hygiënemaatregelen in acht en werk thuis bij ziekte. Dat helpt\", zegt hij.","intensity":0,"negativity":1,"cluster_id":46,"similar_texts":"text609"},{"id":"53","publisher":"De Telegraaf","date":"2021-10-11","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/67e71cb76900e88fb11b821da149ebb1/web/OPS/cciobjects.json&hash=48ce5d3baf6b30ca44f4#/pages/36-37","title":"Hollandse strijd in Dubai","text":"Hollandse strijd in Dubai\n\nDick Advocaat werkt met de nationale ploeg van Irak aan de klus om minimaal derde te worden in de kwalificatiegroep.\n\nFOTO’S \n\nGETTY IMAGES\n\nBondscoach Bert van Marwijk op de bank bij de Verenigde Arabische Emiraten, met wie hij in de komende wedstrijd Dick Advocaat treft.\n\n❮❯\n\nDick Advocaat en Bert van Marwijk met Irak en Verenigde Arabische Emiraten dinsdag tegenover elkaar\n\nLiefhebbers vanaf het eerste uur. Dick Advocaat en Bert van Marwijk zijn als coaches monumenten voor het Nederlandse voetbal. De eerste begon in 1981 bij amateurclub DSVP in Pijnacker, Van Marwijk startte met de B1 van MVV in 1982. Allebei zo’n 40 jaar in het trainersvak en dinsdag in hun zoveelste klus als bondscoach tegenover elkaar: Irak vs de Verenigde Arabische Emiraten.\n\nDick Advocaat is net terug op zijn kamer in zijn prachtige, in Doha gelegen hotel. Hij heeft lekker getraind met zijn Irakese selectie in een stadion waar ’gewoon de airconditioning’ aan staat. In Qatar zijn ze wat de stadions betreft al helemaal klaar voor het WK van volgend jaar. Schitterende, door Nederlanders aangelegde grasmatten, en dankzij de techniek dus een temperatuur in elke arena die voetballen goed mogelijk maakt.\n\nOver 48 uur is hij weer terug in Nederland, waar hij ondanks het bondscoachschap van Irak de meeste tijd doorbrengt. Maar eerst wacht, in de kwalificatiestrijd voor het WK in datzelfde Qatar, nog de confrontatie met Van Marwijk in Dubai.\n\nOp papier een rivaal of concurrent, maar voor de Hagenaar veel meer een door hem bewonderde collega. Hoewel hij zelf een cv heeft om U tegen te zeggen, heeft hij veel waardering voor wat Van Marwijk heeft gepresteerd. „Het is toch fantastisch wat hij destijds heeft gedaan bij Feyenoord? Een beker, een Europese hoofdprijs. In 2010 bracht hij het Nederlands elftal niet alleen naar het WK maar haalde hij met dat team ook de finale. Dat is echt geweldig. Ik denk dat hij nog veel meer waardering had moeten krijgen dan hij in al die jaren ontving”, zegt Advocaat.\n\nAdvocaat bedoelt dat er misschien ook wat meer topclubs bij Van Marwijk hadden mogen aankloppen. Maar hij herkent het wel, ze zijn allebei geen mannen die de lobbycultuur in hun loopbaan boven vakmanschap hebben verheven. „Bert heeft zichzelf nooit op de borst geslagen, zo is hij niet.”\n\nSmetteloze reputatie\n\nSolliciteren hebben ze allebei ook nooit gedaan. Ze wonnen allebei de UEFA Cup – Advocaat met Zenit en Van Marwijk met Feyenoord – en stonden in verschillende periodes dus allebei aan het roer bij het Nederlands elftal. Dankzij hun smetteloze reputatie en het feit dat ze bij een bond of club nooit met deuren smeten, klopten tal van landen ook in den verre bij hen aan. Van Australië tot Zuid-Korea, van Rusland tot Saudi-Arabië.\n\nVan Marwijk, die wat verderop met zijn ploeg in een hotel zit, legt uit dat het elke keer een avontuur is om met totaal nieuwe selecties aan de slag te gaan zo ver van huis. „Het klinkt gek”, zegt de man die net als Advocaat met zijn ploeg aast op de derde plek in de groep (goed voor play-offs in WK-strijd), „maar eigenlijk maken we dezelfde dingen mee als toen we in de jaren ’80 een amateurclub trainden. Dick en ik hebben onze carrière opgebouwd door gewoon bij jeugd of amateurs te beginnen. Alles wat er in een groep gebeurt of wat er om een selectie heen gebeurt, denk aan de vijfde colonne, stromingen, verwachtingen of problemen, daar leer je van. Later komt dat in het groot terug bij de profs.”\n\n’Rechte weg bestaat niet’\n\nAan ontslag of een voortijdig vertrek ontkomt nauwelijks nog een trainer. Van Marwijk: „Een rechte weg vooruit bestaat niet in dit vak. Hij kronkelt altijd een beetje, maar juist dat bepaalt wat voor trainer je wordt. Kronkelt de weg heel erg, dan ben je snel gezien.”\n\nAdvocaat herkent wel een aantal kwaliteiten van zijn landgenoot. „We hebben onze ploegen altijd vrij realistisch laten voetballen. Ik vind Bert altijd positief, daarom kunnen we waarschijnlijk ook goed met elkaar door een deur.”\n\nVan Marwijk: „In heel veel dingen hebben we allebei die no-nonsense mentaliteit.” In de basis denkt Van Marwijk alleen sneller aan aanvallen. Hij denkt dat daar het karakter van hun tijd als speler meespeelt. „Als voetballer leken we totaal niet op elkaar. Ik heb vaak tegen Dick gespeeld vroeger. Toen hij bij ADO, Roda JC en FC Utrecht speelde. Hij was een echte gifkikker op het middenveld, ik was een echte linksbuiten die het van acties en techniek moest hebben.”\n\nVan Marwijk lacht als hij terugdenkt aan zijn eerste periode als trainer. „Toen liet ik bij de jeugd van MVV, waar ik als speler samen met Willie ’de Stengel’ van Bommel opeens werd gevraagd een jeugdteam te trainen, die gastjes ook lekker pingelen en acties maken. Veel partijtje doen en aanvallen. Daarna ben ik pas op de trainerscursus gegaan. Maar ik hou er nog steeds van, heerlijk als spelers acties maken.”\n\nMonsterklus\n\nVan Marwijk en Advocaat zouden het prachtig vinden om over 13 maanden in Qatar nog een WK mee te maken, maar het lijkt een monsterklus om dat nog te realiseren. Iran en Zuid-Korea hebben de beste ploegen en beste papieren. Van Marwijk: „Je kan aan de begrotingen van clubs vaak lezen wie er hoog op de ranglijst eindigen. Dat is in de strijd om een WK-ticket niet anders. Op basis van de wereldranking staan Dick en ik met onze ploegen dicht bij elkaar (70e en 68e, red.).” Iran en Zuid-Korea zitten bijna 35 en 45 plaatsen hoger.\n\nAdvocaat: „Je begint blanco aan zo’n kwalificatiestrijd en er is altijd een kans om je te kwalificeren. We begonnen aardig met een gelijkspel tegen Zuid-Korea in een uitwedstrijd. De tweede partij verloren we van Iran. Dat land heeft een voorhoede… De rechtsbuiten Jahanbakhsh is van Feyenoord, de spits Taremi is van FC Porto, Azmoun is van Zenit St. Petersburg. Die van ons spelen allemaal in Irak…”\n\nVan Marwijk vult aan: „Het is ongelooflijk moeilijk, maar Dick geeft niet op en ik ook niet. Met een derde plek kan je ook nog doorkomen. Het wordt in elk geval leuk om elkaar hier weer tegen te komen.”\n\nVan Marwijk: ’Op veel vlakken hebben we allebei die no-nonsense mentaliteit’\n\nAdvocaat: ’Bert had veel meer waardering moeten krijgen’","intensity":0,"negativity":1,"cluster_id":57,"similar_texts":"text672"},{"id":"54","publisher":"Trouw","date":"2021-10-12","url":"https://krant.trouw.nl/titles/trouw/8321/publications/1378/articles/1462170/15/2","title":"Huizenkoper neemt onverantwoorde risico's, waarschuwt Klaas Knot","text":"Een 'allesomvattende oplossing' is nodig om de problemen op de woningmarkt op te lossen, vindt president Klaas Knot van De Nederlandsche Bank (DNB). Nederland moet af van het idee dat alleen het bijbouwen van huizen helpt om starters meer kansen te geven bij het vinden van een huis. \"Het eerste waar een starter behoefte aan heeft, is dat de huizenprijzen minder sterk stijgen\", benadrukt Knot in een gisteren verschenen rapport over bedreigingen voor de financiële stabiliteit.  \n  \nVolgens Knot is de forse huizenprijsstijging niet alleen het gevolg van een tekort aan woningen. \"Woningschaarste is er altijd wel geweest\", zegt hij. Ook is de lage hypotheekrente niet doorslaggevend. In andere landen is de rente ook laag, maar gaan de prijzen niet zo sterk omhoog. Knot denkt dat het probleem zit in de leenruimte van huishoudens en fiscale voordeeltjes voor huizenbezitters; die jagen de vraag op de markt aan.\n\nAflossingsvrije hypotheek\n\nJuist omdat mensen in staat zijn veel te betalen voor een huis, lopen de prijzen zo hard op, meent Knot. De DNB'er merkt ook dat aflossingsvrij lenen de laatste tijd weer wat in populariteit toeneemt, vooral onder doorstromers en oversluiters die nog een hypotheek hebben die al voor 2013 was afgesloten. Die kunnen nog steeds steeds kiezen voor een aanzienlijk deel aflossingsvrije schuld bij een nieuwe hypotheek.  \n  \nDNB maakt zich al langer zorgen over de woningmarkt, met name om de torenhoge schulden die huishoudens aangaan bij het afsluiten van een hypotheek. Nu huizen steeds duurder worden, nemen die schulden toe. Evenals de kans op financiële problemen waarin mensen kunnen belanden als het weer minder goed gaat op de woningmarkt.  \n  \nKnot spreekt van een spiraal van steeds hogere huizenprijzen en hogere hypotheekschulden. Pas als die spiraal doorbroken wordt, kan de situatie op de woningmarkt wat normaliseren. Hij hamert erop dat de vele belastingvoordelen voor huizenbezitters moeten worden afgebouwd, zoals de hypotheekrenteaftrek.  \n  \nDNB grijpt ook zelf in. Banken moeten met ingang van volgend jaar meer kapitaal aanhouden voor hun hypotheekportefeuilles, een regeling die even werd uitgesteld vanwege de coronacrisis. Nu de economie weer op gang komt en de huizenmarkt nog allesbehalve gezond is, wordt de maatregel alsnog doorgevoerd. Als banken meer buffers aanhouden, zijn ze beter in staat de gevolgen van een eventuele huizenprijscorrectie op te vangen.  \n  \nNaast de woningmarkt baart ook de sterk oplopende inflatie Knot zorgen. Volgens DNB is het mogelijk geen tijdelijk fenomeen, zoals de Europese Centrale Bank steeds verkondigt. De Nederlandsche Bank sluit niet uit dat de prijzen langere tijd sterk blijven stijgen, wat een schok op de financiële markten teweeg kan brengen.  \n  \nDe prijzen in Nederland en veel andere landen lopen hard op, mede vanwege de sterk gestegen gasprijs. Ook internationaal transport is flink duurder geworden en automobilisten zijn meer geld kwijt aan de pomp. Economen vermoeden een verband tussen de sterke inflatie en het economisch herstel na de coronacrisis. Daarom denken ze dat die inflatie tijdelijk is.\n\nRisicobeheer\n\nDNB-president Knot rekent erop dat de inflatie in het eurogebied in de loop van volgend jaar terugzakt naar een gewenst niveau van ongeveer 2 procent. Maar 'vanuit gezond risicobeheer' vindt hij het belangrijk dat beleggers zich bewust zijn van alternatieve scenario's en ziet hij het als zijn taak om financiële markten op de risico's te wijzen.  \n  \nKnot sluit niet uit dat inflatie wordt veroorzaakt door verstoringen die langer aanhouden, zoals knelpunten in mondiale productieketens. Ook kan de krapte op de arbeidsmarkt de lonen opdrijven.","intensity":0,"negativity":0,"cluster_id":30,"similar_texts":"text85"},{"id":"55","publisher":"De Volkskrant","date":"2021-10-11","url":"https://krant.volkskrant.nl/titles/volkskrant/7929/publications/1382/articles/1461454/47/1","title":"Jonker wil weg uit slipstream Bouwmeester","text":"### EK zeilen\n\nMarit Bouwmeester poseerde in bikini op het strand van Aruba voor een plaatje op sociale media toen Maxime Jonker (25) de golven trotseerde in de woeste zee bij Varna in Burgarije. De beoogde opvolgster van Bouwmeester in de Laser Radial klasse wil niks aan het toeval overlaten als het gaat om de strijd om het olympisch ticket voor Parijs 2024. Haar doel is al jaren duidelijk. 'Goud in 2024', zegt Jonker resoluut vanuit Varna. 'Ik ben meteen na de Spelen keihard gaan trainen. Tokio volgen vanaf de televisie was frustrerend. Ik had daar op het podium kunnen staan. Het motiveerde ook dat ik er niet stond. Ik ga ervoor zorgen dat ik zo goed word dat ik dat nooit meer zal missen.'  \n  \nJonker had in Tokio willen zeilen, maar er is maar één olympisch ticket in haar zeilklasse. Omdat Bouwmeester haar plek voor Tokio in 2018 al veilig had gesteld, zeilde Jonker jarenlang in dienst van de grote kampioene. Dezelfde situatie ontstond bij windsurfvrienden Dorian van Rijsselberghe en Kiran Badloe, alleen haalde Badloe zijn leermeester in de strijd om het olympisch ticket in.  \n  \nJonker trainde in de aanloop naar Tokio mee met Bouwmeester en haar broer en coach Roelof. Maar dat is ze niet langer op dezelfde manier van plan. 'Ik heb natuurlijk veel geleerd van Marit. Ze is echt een pietje precies, ze bereidt zich ongelofelijk goed voor op wedstrijden, waar ze hele locatie-analyses voor maakt.'  \n  \nEen nadeel was het ook. Jonker miste een eigen coach. 'Ik kreeg een stuk minder feedback als we op het water waren. Marit stond natuurlijk op de eerste plaats. Soms wil je zelf ook geholpen worden op de momenten dat je het moeilijk hebt. Dat was dan frustrerend. Aan de andere kant: ik werd er ook zelfstandig en mentaal sterk van.'  \n  \nBouwmeester liet haar ook zien dat ze wat meer lef moet tonen. Op de startlijn was Jonker soms te verlegen. Dan liet ze zich naar achter drukken door de andere boten en kwam ze niet meer snel weg. 'Marit zei dan iets als: 'Max, je bent zo kneitergoed. Ze kunnen niet door je heen varen. Als jij gewoon je skills inzet, dan komt het wel goed. Je moet nooit voor safe gaan als je voor de winst gaat.' Als ze dat soort dingen tegen me zei, hielp dat wel.'  \n  \nMet meer lef op het water veroverde Jonker in 2018 al eens zilver op het EK. Toen haalde Bouwmeester goud. Op de mondiale titelstrijd van vorig jaar was het ook één voor Bouwmeester, twee voor Jonker. Het leek voor de hand te liggen dat Jonker het stokje nu over zou nemen, maar Bouwmeester maakte bekend Parijs nog lang niet uit haar hoofd te hebben gezet, hoewel ze 36 wordt in 2024.  \n  \nNa Tokio werd Jonker aan de mouw getrokken door verschillende zeilers uit de tweemansboten. Of ze interesse had, zeker nu de weg naar Parijs mogelijk weer heel lastig kan worden aangezien haar voorganger haar pensioen heeft uitgesteld. Jonker zou een sterk bemanningslid zijn door de fysieke arbeid die het varen in de Laser vereist. In 2016 overwoog ze ook al om in een tweemansboot te varen. 'Ik vroeg me toen af: ga ik Marit verslaan, of niet? Maar ik wil het gewoon graag in de Laser afmaken. Die olympische droom heb ik, en dat is nog niet afgevinkt. Dat is nu nog steeds zo.'  \n  \nBovendien, Jonker houdt van de Laser, die sinds kort 'ILCA6' heet. De boot is een van de langzaamste op het water, waar steeds snellere boten op het olympisch programma komen. 'Het begint allemaal te foilen en te vliegen, het moet allemaal spectaculairder. De Laser is wat dat betreft best suf. Je moet heel hard werken voor niet zo hard varen. Dat vind ik juist mooi. Wij moeten helemaal hangen om de boot vlak te krijgen. Dat is fysiek erg zwaar.'  \n  \nMet haar derde zilveren medaille op een internationaal titeltoernooi laat Jonker in ieder geval zien dat ze met meer regelmaat op het podium staat. Op het EK liet ze in onstuimig weer in het begin van het toernooi punten liggen. Door de winst in de afsluitende medalrace steeg ze alsnog van een vierde naar de tweede plek.  \n  \nDe volgende stop is Spanje waar Jonker twee trainingsstages heeft met de Nederlandse zeilploeg. Daarna volgt het WK in Oman in december. Of Bouwmeester er dan weer bij is? Jonker heeft geen idee.","intensity":0,"negativity":0,"cluster_id":34,"similar_texts":"text68"},{"id":"56","publisher":"De Volkskrant","date":"2021-10-12","url":"https://krant.volkskrant.nl/titles/volkskrant/7929/publications/1383/articles/1462169/25/1","title":"Juichen om een half dozijn doelpunten","text":"### Nederland 6 - Gibraltar 0\n\nHet schuttersfeest met voltreffers, losse flodders en flagrante missers eindigde in een ereronde, vertaald in een klinkende, voor Gibraltar draaglijk uitslag: 6-0 voor Nederland, op weg naar het WK.  \n  \nAllereerst: het gaat nergens over, dit soort wedstrijden, tussen een land uit de subtop van de wereld en een zeldzame voetbaldwerg, een Jut en Jul-deelnemer uit een minilandje met een imposante rots en een competitie op één veld. Maar het hoort bij de schifting voor een WK. Met de hele wereld beginnen en doorgaan tot één land de kampioen is, kort voor de Kerst in 2022. Nederland behield de koppositie op de avond dat ook Noorwegen en Turkije wonnen, de Turken pas in de 99ste minuut, in Letland. Maar de enige ambitie is eerste worden, met directe plaatsing als beloning.  \n  \nIn sportieve zin is het spel van de flankspelers Noa Lang en invaller Arnaut Danjuma mooi meegenomen. Bondscoach Louis van Gaal speelt min of meer tegen zijn zin 4-3-3, omdat hij te weinig tijd heeft om op 5-3-2 te trainen en omdat hij volgens hemzelf over weinig buitenspelers van topniveau beschikt. Lang en Danjuma, die een paar jaar geleden al een paar keer international was, dienen zich aan als serieuze opties, hoe weinigzeggend het niemendalletje ook was. Ze zitten vol trucs en zijn snel, waarbij Danjuma kracht meebrengt en Lang gratie.  \n  \nOndanks het voorspelde, volstrekte gebrek aan spanning zaten er pakweg 35 duizend opgedofte toeschouwers in de Kuip, ongeveer wetende hoe het af zou lopen. Is dat erg? Nee hoor. Als ze naar een zoete film gaan, weten ze ook hoe de ontknoping zal zijn. Toch gaan ze, om juist dat zoet te proeven. Zo'n wedstrijd als tegen Gibraltar is een kwestie van plezier beleven, op en rond het veld, van het voetbal vieren, en eigenlijk van veel meer.  \n  \nAchter het doel waar Oranje tot de rust zijn aanvalslust botviert, hangt bijvoorbeeld een spandoek van Amnesty International. De tekst luidt: Fifa en Qatar, laat arbeiders niet in hun hempie staan. Dat is het zoveelste protest tegen de arbeidsomstandigheden voor immigranten uit landen als India, Bangladesh, Nepal en Pakistan, die werken aan de WK-infrastructuur, soms tot de dood daarop volgt.  \n  \nHet banier hangt te laag. Het gaat half verscholen achter de reclameborden van de geldschieters van de KNVB. Dat is symbolisch voor de belangstelling voor de situatie in Qatar. Ja, het is heel erg, het lot van die arbeiders, is de vrijwel algemeen gedeelde opinie. Maar we gaan toch voetballen met zijn allen in de zandbak, want ja, de bouw van de stadions is bijna klaar, sport is trouwens geen politiek, en we nemen toch ook hun olie af, en hiermee moet je voetballers niet belasten, enzovoorts.  \n  \nHet WK is dus aanstaande, over ruim een jaar. Koploper in groep G Oranje heeft acht van de tien duels gespeeld en behoudt twee punten voorsprong op Noorwegen, volgende maand te gast in de laatste wedstrijd, wederom in Rotterdam. Eerst volgt nog Montenegro-uit. Het komt vermoedelijk aan op dat laatste duel, waarin Oranje mogelijk aan een gelijkspel genoeg heeft (beste doelsaldo), hoewel bondscoach Van Gaal denkt dat Nederland niet goed op een gelijkspel kan spelen.  \n  \nHet voetbal maandag is vooral het eerste half uur leuk om te aanschouwen voor de start van de week. Nederland voetbalt snel en speels, met zichtbaar plezier en creatief, zoals Van Gaal het wenst. De mannen uit Gibraltar weten zich totaal omsingeld, rekken vanaf minuut één al voorzichtig tijd en denken alleen aan het voorkomen van een historische afgang. Daarin slagen ze uiteindelijk met lof, want met 6-0 kunnen ze best thuiskomen.  \n  \nNoa Lang start voor het eerst in de basisploeg. Hij is een sierlijk bewegende artiest. De aanvaller van Club Brugge pingelt en geeft slimme passjes, zwerft en doet wat hem invalt. Bij rust is de stand 3-0, inclusief twee strafschoppen van Memphis Depay. Doelman Bradley Banda, debutant en werkzaam in het onderwijs, stopt de eerste prachtig en is kansloos op de tweede.  \n  \nDe 1-0 is van aanvoerder Virgil van Dijk, met een kopbal na een hoekschop van Depay. De 2-0 van Depay zelf, na een snelle combinatie met Lang en Klaassen. Denzel Dumfries kopt kort na rust 4-0 in, na een mooie voorzet van Lang. Dan houdt het een beetje op, al valt Arnaut Danjuma gretig in, met sterke, snelle rushes en gevaarlijke voorzetten. Met een schuiver maakt hij ook de 5-0, een verdiende beloning voor zijn fijne spel op de linkervleugel. De 6-0 is van een andere invaller, Donyell Malen. Over het doelsaldo hoeft Oranje zich geen zorgen meer te maken: 29 goals gemaakt, 6 tegen.  \n  \nGroep G  \n  \nNederland - Gibraltar 6-0. 9. Van Dijk 1-0, 21. Depay 2-0, 45+3. Depay 3-0 (strafschop), 48 Dumfries 4-0, 75. Danjuma 5-0, 86. Malen 6-0. Arbiter: Mesjkov (Rus). Toeschouwers: 33.000. Geel: Torrilla (Gib).  \n  \nNederland:  \n  \nBijlow; Dumfries De Vrij, Van Dijk, Blind; Wijnaldum, F. de Jong (60. Weghorst), Klaassen; Berghuis (60. Danjuma), Depay, Lang (78. Malen).  \n  \nGibraltar:  \n  \nBanda; Bosio (46. Ronan), R. Chipolina, Wiseman, Olivero; J. Chipolina (46. Britto), Walker (80. Badr Hassan), Annesley, Torrilla (88. Mouelhi), Valarino; Styche (62. Casciaro).  \n  \nNoorwegen - Montenegro 2-0   \nLetland - Turkije 1-2  \n  \n  \nNederland 8 6 1 1 19 29- 6  \n  \nNoorwegen 8 5 2 1 17 15- 6  \n  \nTurkije8 4 3 1 1 5 19-15  \n  \nMontenegro 8 3 2 3 1 1 12-13  \n  \nLetland 8 1 2 5 5 8-13  \n  \nGibraltar 8 0 0 8 0 3-34","intensity":0,"negativity":0,"cluster_id":25,"similar_texts":"text655"},{"id":"57","publisher":"De Volkskrant","date":"2021-10-12","url":"https://krant.volkskrant.nl/titles/volkskrant/7929/publications/1383/articles/1462169/2/1","title":"Kabinet wil nog 2.100 Afghanen naar Nederland brengen","text":"Dat schrijven de betrokken bewindslieden maandag in een brief aan de Tweede Kamer. De nieuwe aanpak bevat een afbakening van de door de Kamer aangenomen motie-Belhaj volgens welke alle Afghanen die voor Nederlandse organisaties werkten in aanmerking komen voor evacuatie. Tegelijkertijd is het ook een handreiking naar hulporganisaties die al weken klaarstonden met lijstjes van te evacueren personen. Zij kunnen nu mensen voordragen voor evacuatie.  \n  \nHet gaat bij de ontwikkelingswerkers wat het kabinet betreft om circa 800 personen (inclusief hun kerngezinnen) die vanaf 2018 ten minste een jaar hebben gewerkt voor een door het Rijk gefinancierd project op het gebied van sociale vooruitgang, vrede en veiligheid of duurzame ontwikkeling. Ook moeten zij in een 'publieke, zichtbare functie' hebben gewerkt.  \n  \nVoor oud-medewerkers van Defensie en Eupol en hun kerngezinnen geldt ook dat ze ten minste een jaar 'substantiële werkzaamheden' moeten hebben verricht (ongeacht wanneer). Het gaat om 'een afgebakende groep' van zo'n 500 personen.  \n  \nVoor andere Afghanen die vallen onder de zogeheten motie-Belhaj wordt het moeilijker om nog aanspraak te maken op evacuatie en asiel, al heeft het kabinet toegezegd deze motie 'naar letter en geest' te zullen uitvoeren.\n\n320 Nederlanders\n\nDe groep (fixers van) journalisten en mensenrechtenverdedigers is 'lastiger af te bakenen', vindt het kabinet. Voor hen 'en de resterende mensen uit deze categorieën' wil het kabinet 'in internationaal kader, samen met andere EU-landen, iets doen'. De EU zet een taakgroep op die een 'meerjarig steunplan' moet gaan uitwerken 'voor Afghanen die risico lopen'.  \n  \nHet kabinet richt zich nu in eerste instantie op het evacueren van de 320 Nederlanders en personen met een Nederlandse verblijfsvergunning die nog in Afghanistan zijn. Ook richt het zich op de circa 330 personen (inclusief kerngezinnen) die als tolk of in een andere functie 'hoog profiel werkzaamheden' voor Defensie of Eupol hebben verricht, en op de personen die onder de motie-Belhaj vallen, maar niet tijdig geëvacueerd konden worden. Maandag lukte het via de 'Doha-route' 43 Nederlanders van Kabul naar Doha te laten vliegen, met hulp van Qatar.  \n  \nDe 'speciale mailbox' die een paar weken is opengesteld en waarop 35 duizend mails binnenkwamen over Afghanen die recht zouden hebben op evacuatie, bevat volgens het kabinet veelal informatie die 'dermate onvolledig is dat het onmogelijk is het hulpverzoek op zijn merites te beoordelen'. De database wordt bewaard voor gebruik bij asielaanvragen.\n\nReactie hulporganisaties\n\nIn een gezamenlijke reactie toont een aantal hulporganisaties en vrijwilligers zich blij dat 'na zes weken politieke verlamming' het kabinet iets wil doen voor circa 1.300 ontwikkelingswerkers en oud-medewerkers van Defensie en EU-pol.  \n  \nMaar de organisaties maken zich nog steeds zorgen over een aantal groepen dat achter dreigt te blijven - zoals (fixers van) journalisten en mensenrechtenactivisten. Ze vinden dat de motie-Belhaj helemaal moet worden uitgevoerd - en niet ingeperkt zoals nu het geval is met criteria als 'zichtbaarheid', functie, duur en periode van de werkzaamheden. 'Een erekwestie kan niet half worden ingelost.'  \n  \nD66-Kamerlid Salima Belhaj is tevreden dat 'veel acuut bedreigde Afghanen alsnog naar Nederland worden geëvacueerd', maar ze blijft er scherp op letten dat haar motie helemaal wordt uitgevoerd. Jeroen van Wijngaarden (VVD) spreekt tevreden over een 'uitvoerbare uitwerking van de motie-Belhaj'.  \n  \n'Het heeft lang geduurd maar er is nu duidelijkheid voor mensen die in doodsangst zijn achtergelaten', reageert Kati Piri (PvdA). Ze wil dat het kabinet alsnog de via de mailbox binnengekomen aanvragen individueel gaat beoordelen.","intensity":0,"negativity":1,"cluster_id":24,"similar_texts":"text496"},{"id":"58","publisher":"De Telegraaf","date":"2021-10-12","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/5448a9027989e54720aca2e944d0522e/web/OPS/cciobjects.json&hash=a543c20ab9d3deab5ff6#/pages/34","title":"Kipruto heeft langste adem in Boston","text":"Kipruto heeft langste adem in Boston\n\nAtletiek\n\nDe Keniaan Benson Kipruto heeft de 125e editie van de marathon in Boston op zijn naam geschreven. De Afrikaanse hardloper zegevierde in een tijd van 2 uur, 9 minuten en 51 seconden. Het was zijn eerste overwinning in één van de zes grote marathons. Chicago, Tokio, Londen, Berlijn en New York zijn de andere majors in deze atletiekdiscipline.\n\nKipruto won in mei ook al de marathon van Praag. De Ethiopiër Lemi Berhanu eindigde als tweede. Zijn landgenoot Jemal Yimer kwam als derde binnen. Bij de vrouwen zegevierde Diana Kipyogei, eveneens uit Kenia.","intensity":0,"negativity":0,"cluster_id":55,"similar_texts":"text391"},{"id":"59","publisher":"De Telegraaf","date":"2021-10-12","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/5448a9027989e54720aca2e944d0522e/web/OPS/cciobjects.json&hash=1329616e422981ac2006#/pages/34","title":"KNGU: ’Excuses van NOC*NSF markeringspunt’","text":"KNGU: ’Excuses van NOC*NSF markeringspunt’\n\nMarieke van der Plas\n\nARNHEM Voor Marieke van der Plas is het uitgesproken excuus van sportkoepel NOC*NSF een markeringspunt. „Dit is een belangrijke dag in de erkenning van het leed en de pijn waarmee sommigen nog steeds wakker worden en mee naar bed gaan”, sprak de directeur van gymnastiekbond KNGU, kort nadat NOC*NSF-voorzitter Anneke van Zanen-Nieberg excuses had aangeboden. Die waren voor oud-turnsters die hebben geleden onder grensoverschrijdend gedrag van coaches en begeleiders. Ze krijgen een tegemoetkoming van 5000 euro.\n\n„Dit is een markeringspunt. Ook omdat we in de hele sport naar een veiliger klimaat willen”, vindt Van der Plas. De KNGU kreeg in de zomer van 2020 te maken met tal van getuigenissen over misdragingen door coaches ten opzichte van vaak zeer jonge turnsters. Het leidde zelfs tot het tijdelijk stopzetten van het topsportprogramma bij de vrouwen, het afscheid van enkele coaches en een in opdracht van de KNGU gemaakt onderzoek door Verinorm onder de titel Ongelijke Leggers.\n\nVan der Plas: „Het is een zware periode geweest voor de turnsters die meewerkten. Toen het rapport er eenmaal was, hebben we zo snel mogelijk een plan van aanpak gepresenteerd.” Over de aanbeveling tot een financiële vergoeding voor de slachtoffers boog zich in opdracht van NOC*NSF een commissie. Het uitgebrachte advies wordt, zo meldde Van Zanen, overgenomen. Van der Plas noemde het „heel belangrijk” dat NOC*NSF met excuses kwam. „Ik ben er echt heel blij mee. Het is helder dat dit gedrag niet bij topsport hoort en daar hoort een uitspraak van NOC*NSF bij.”","intensity":0,"negativity":0,"cluster_id":35,"similar_texts":"text300"},{"id":"60","publisher":"Algemeen Dagblad","date":"2021-10-12","url":"https://krant.ad.nl/titles/algemeendagblad/7908/publications/26583/articles/1462166/16/1","title":"Knot: 'Dit gaat een keer helemaal fout'","text":"### Het wordt echt tijd voor stevig ingrijpen in de woningmarkt, waarschuwt de voorzitter van De Nederlandsche Bank\n\nKlaas Knot, president van De Nederlandsche Bank (DNB) ziet met lede ogen aan dat huishoudens steeds grotere financiële risico's nemen. En dat kan een keer fout gaan, zegt Knot, die de waarschuwing uitsprak bij de presentatie van het Overzicht Financiële Stabiliteit.  \n  \nEconomisch gaat het goed met Nederland. De economie groeit en de werkgelegenheid blijft hoog. DNB verwacht ook niet dat er alsnog massaal bedrijven failliet gaan nu de steun vanuit de overheid stopt.  \n  \nToch zit er een flinke keerzijde aan de uitbundige groei. ,,Juist als het economisch beter gaat zijn we meestal geneigd minder oog te hebben voor de kwetsbaarheden die zich opbouwen.'' Oftewel, we willen de risico's niet zien.  \n  \nEn die zijn er wel degelijk. Neem de huizenmarkt. In Nederland stegen de huizenprijzen dit jaar al met gemiddeld 16 procent. Dat heeft vooral te maken met de uitbundige financieringsmogelijkheden, naast de lage rente. ,,Er is simpelweg te veel geld op zoek naar te weinig woningen.''  \n  \n,,We moeten de spiraal doorbreken van steeds hogere leningen voor steeds hogere woningprijzen. Er moet beleid komen om de vraag minder uitbundig te maken'', bepleit de bankpresident. Daarvoor zijn diverse mogelijkheden. ,,Begin met het afschaffen van fiscale douceurtjes.'' Dat is onder andere de 'jubelton', de belastingvrije schenking van een ton die ouders aan hun kinderen mogen geven bij de aankoop van een huis. Ook de afschaffing van de overdrachtsbelasting voor starters moet van tafel. En de aftrek van hypotheekrente moet eindelijk eens op de schop, als het aan DNB ligt.\n\nZwaarder belasten\n\nAl die fiscale stimulering zorgt alleen maar voor verder oplopende prijzen. ,,Starters zijn het meest gebaat bij een minder hard stijgende huizenprijs.''  \n  \nOok moeten de leennormen worden aangescherpt. En het vermogen dat in een huis zit, moet zwaarder worden belast. ,,Nu wordt de eigen woning minder zwaar belast dan andere vermogens'', aldus Knot.  \n  \nDoor het huis naar box 3 over te hevelen wordt het vermogen wel belast. Die extra vermogensbelasting kan daar weer worden teruggegeven door een verlaging van de tarieven in de inkomstenbelasting. Maar met alleen fiscale maatregelen is de woningnood niet op te lossen. Knot pleit ervoor dat er meer huizen gebouwd worden. ,,Maar woningschaarste is er eigenlijk altijd geweest en die zal waarschijnlijk ook nooit helemaal verdwijnen'', waarschuwt de bankpresident.  \n  \nDankzij de lage rente kunnen huizenkopers meer lenen en stijgen de prijzen. Als de rente gaat stijgen, kan het omgekeerde gebeuren. En dat kan tot problemen leiden. Als huizenprijzen dalen, zullen meer mensen onder water komen te staan.  \n  \nDat zet weer een rem op de bestedingen van mensen, want de vorige crisis leerde dat mensen dan vooral zorgen dat ze extra aflossen, in plaats van geld aan leuke dingen te besteden. En dat is weer slecht nieuws voor de economie, waarschuwt DNB.  \n  \nTot problemen bij de banken zal dat niet leiden, verwacht Knot. De banken hebben voldoende buffers om een tegenvaller op de woningmarkt te kunnen opvangen.  \n  \nEen probleem voor de langere termijn is de klimaatverandering. In de toekomst zal de kans op overstromingen toenemen. En vooral in dichtbevolkte gebieden in het westen van het land kan dat tot honderden miljarden schade leiden. Maar in de huizenprijzen zit dat risico nog helemaal niet verwerkt.  \n  \nDe lage rente zorgt ook elders voor toenemende risico's. Om toch nog een beetje rendement te maken, gaan steeds meer mensen beleggen. Vorig jaar steeg het aantal particuliere beleggers met 10 procent tot 1,6 miljoen. En die beleggers nemen steeds meer risico. Een flink aantal is in cryptomunten gestapt, maar ook de aandelenbeurzen zijn populair. Niet alleen particulieren, ook institutionele beleggers als pensioenfondsen en verzekeraars beleggen riskanter om toch nog wat extra rendement te maken.\n\nAngst voor inflatie\n\nDat heeft er toe geleid dat de aandelenkoersen tot extreme hoogtes zijn gestegen. Zeker in historisch perspectief. Alleen al tussen maart vorig jaar en nu ging de Amerikaanse beurs bijna 100 procent omhoog. Europa deed het met 75 procent koersstijging ook erg goed. Daarnaast ziet DNB dat ook risicovolle bedrijfsobligaties nauwelijks nog rendement opleveren.  \n  \n,,Dit risicovolle gedrag is alleen vol te houden bij lage inflatie- en renteniveaus'', zegt Knot. ,,In de financiële sector weet men dat dit niet goed kan blijven gaan. Iemand zal dit uiteindelijk moeten gaan betalen.''  \n  \nEn dat moment kan sneller aanbreken dan mensen vermoeden. De laatste maanden is de angst voor inflatie toegenomen. ,,Een toename van inflatie maakt financiële markten nerveus. En dat vertaalt zich in hogere rentes. En dat is slecht voor aandelen. Aandelenbeleggers begonnen afgelopen weken daarom te verkopen toen ze zich begonnen te realiseren dat inflatie wel eens hardnekkiger en hoger kan worden dan eerder verwacht.  \n  \nDat aandelenkoersen wat dalen is geen probleem, vindt DNB. Het gaat er vooral om dat het een beetje geordend gaat en niet tot paniekverkopen en heel hard dalende beurskoersen leidt.","intensity":0,"negativity":1,"cluster_id":30,"similar_texts":"text238"},{"id":"61","publisher":"De Telegraaf","date":"2021-10-12","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/5448a9027989e54720aca2e944d0522e/web/OPS/cciobjects.json&hash=e7bd7ed66685e19d21e9#/pages/10-11","title":"Lego past stijl aan","text":"Lego past stijl aan\n\nAmsterdam Lego gaat het onderscheid tussen speelgoed voor jongens en meisjes laten vallen, en zal proberen om stereotypes over gender in de toekomst te vermijden. Dat meldt de Deense speelgoedgigant. \n\nEen onderzoek bij 7000 kinderen uit veertien landen, wijst weliswaar uit dat meisjes aan vertrouwen wonnen door te spelen met speelgoed voor jongens, maar omgekeerd bleek dat niet het geval. 71 procent van de ondervraagde jongens zei dat ze vreesden uitgelachen te worden als ze met ’meisjesspeelgoed’ speelden, een vrees die ook gedeeld werd door hun ouders.","intensity":0,"negativity":0,"cluster_id":17,"similar_texts":"text172"},{"id":"62","publisher":"Algemeen Dagblad","date":"2021-10-11","url":"https://krant.ad.nl/titles/algemeendagblad/7908/publications/26564/articles/1461451/7/4","title":"Lego-astronaut kan ook prima een vrouw zijn","text":"### Speelgoedmaker zet in op genderneutrale poppetjes\n\nCarla van der Wal  \n  \nRotterdam/Madrid  \n  \nZiet u een wetenschapper als een man of als een vrouw? Het antwoord op deze vraag in het onderzoek van Lego onder zevenduizend ouders en kinderen sprak boekdelen: 85 procent zag de wetenschapper als een man. En zulke percentages komen ook tevoorschijn als er gevraagd wordt naar atleten. Of ingenieurs.   \n  \nDat moet anders, vindt Lego, dat vandaag op wereldmeisjesdag, de campagne Ready for girls begint. Want wat ook blijkt uit het onderzoek: terwijl meisjes ouderwetse clichés gemakkelijk achter zich laten en vinden dat ze ook op voetbal kunnen, komt hun omgeving moeilijker mee. Meisjes worden - ook door ouders - nog altijd veel vaker aangemoedigd mee te doen met dansen, verkleedpartijtjes en koken en bakken. Jongens worden juist gestimuleerd te gaan programmeren, te bouwen of wetenschapsactiviteiten te doen. En ja, jongens worden ook vaker aangemoedigd om met lego te spelen.  \n  \nLego wil dat zijn speelgoed niet langer als relevanter voor jongens wordt gezien en komt in actie tegen 'schadelijke stereotypes en gendervooroordelen'. Met dat uitgangspunt kan inderdaad een nieuwe markt worden aangeboord, maar moet ook daadwerkelijk een verschil in meisjeslevens gemaakt worden. Ambassadeur astronaut Charlotte Pouwels hoopt dat in elk geval wel te kunnen doen, vertelt ze vanuit Madrid waar ze is voor haar werk bij de International Lunar Exploration Working Group van het European Space Agency (ESA). Ze hoopt ooit op een missie naar de maan of Mars te kunnen, als eerste vrouw, nadat ze eerder misgreep bij de selectie voor zo'n ruimtereis.   \n  \n,,Ik wil jonge meiden inspireren zich niet tegen te laten houden en te doen wat ze willen\", zegt Pouwels. ,,En vooral ook ouders te inspireren hun kinderen de vrijheid en het zelfvertrouwen te geven. Om ze niet in een richting te leiden, maar ook te stimuleren om hutten te bouwen en op judo te gaan.\"   \n  \nLego constateert dat meisjes als ze ouder worden meer last krijgen van de 'eeuwenoude stereotypes' die blijkbaar nog altijd springlevend zijn. Pouwels merkte ook dat er met het verstrijken van de jaren anders werd gereageerd op haar wens astronaut te worden. ,,Als je kind bent wordt er nog leuk gereageerd, later wordt gevraagd of er wel wat in te verdienen valt en of je dat nu echt moet doen.\" Tijdens haar studie technische natuurkunde was Pouwels een van tien vrouwen tussen tweehonderd mannen. ,,Tussen al de slimme jongens met slimme vragen was het best moeilijk om ook een vraag te stellen. Vrouwen schatten hun competenties lager in en hebben last van onzekerheid. Ik heb daar ook veel last van gehad. Het was mooi om te zien hoe alle vrouwen doorgingen, terwijl van de tweehonderd mannen tachtig overbleven.\" \n\nUitgelachen\n\nPouwels hoopt dat meer speelgoedbedrijven een voorbeeld nemen aan Lego (en ja, er is ook een vrouwelijke astronaut in het assortiment). Maar de nadruk die nu op meisjes wordt gelegd, betekent niet dat er voor jongens geen winst te behalen valt. Lego constateert ook dat het voor hun lastiger is om typisch 'meisjesspeelgoed' ter hand te nemen. Maar liefst 72 procent van de jongens vreest te worden uitgelachen als ze dat doen, terwijl 42 procent van de meisjes bang is dat ze hetzelfde overkomt als ze met 'jongensspeelgoed' aan de slag gaan. ,,We maken ons ook zorgen over jongens'', laat het bedrijf weten. ,,Dat uiten we ook. Maar we zien dat lego als meer relevant voor jongens dan voor meisjes wordt gezien, terwijl de vaardigheden die met lego worden opgedaan relevant zijn voor álle kinderen.\"  \n  \nAls onderdeel voor de campagne worden ook succesverhalen van meisjes gedeeld.","intensity":0,"negativity":0,"cluster_id":17,"similar_texts":"text549"},{"id":"63","publisher":"De Telegraaf","date":"2021-10-11","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/67e71cb76900e88fb11b821da149ebb1/web/OPS/cciobjects.json&hash=395a947854829d0fd2af#/pages/4-5","title":"Man dood na schietpartij bij café","text":"Man dood na schietpartij bij café\n\nBurgemeester Dijksma van Utrecht heeft besloten café De Plak tijdelijk op slot te gooien. \n\nFoto ANP/HH\n\nUtrecht Een man van 37 is zaterdagavond overleden nadat hij gewond was geraakt bij een schietincident op de Vleutenseweg in Utrecht. Het gebeurde iets voor 20.00 uur bij café De Plak. De verdachte is nog voortvluchtig. \n\nDe politie meldt dat het slachtoffer Paul Kros uit Utrecht is. Kros zou deze maand zijn 38e verjaardag vieren. Op Facebook zijn honderden steunbetuigingen gepost aan de familie van Kros, afkomstig uit de Utrechtse wijk Zuilen. ’We zullen je nooit vergeten’, schrijft de sponsorcommissie van voetbalvereniging VVJ.\n\nNa de schietpartij was het nog een tijd onrustig in de wijk, vooral nadat bekend werd dat het slachtoffer de schietpartij niet had overleefd. Bij het incident raakte ook een vrouw gewond. Zij kon op eigen gelegenheid naar het ziekenhuis. Hoe het met haar is, weet de politie niet.\n\nOver de aanleiding is nog niet veel duidelijk. Omstanders melden dat er aan het schieten een ruzie in het café vooraf is gegaan. Die ruzie zette zich buiten voort, waarna er werd geschoten. De politie is beducht voor een escalatie van het conflict. \n\nDe schietpartij lijkt vooralsnog niets te maken te hebben met drugsgerelateerde criminaliteit, een factor in Utrecht en omgeving. Politiewoordvoerder Hanneke Sanders: „We gaan er nu vanuit dat er sprake is van een conflict. Omstanders hebben het een en ander gezien of waren er misschien wel bij betrokken.” Het onderzoek van het rechercheteam moet meer duidelijkheid geven. „Het slachtoffer is helaas overleden en zijn verhaal kan hij niet meer vertellen; en de verdachte hebben we nog niet.”\n\nHet was na het incident lang onrustig in de omgeving van café De Plak. „Waarom ga je ook met een wapen naar het café?”, stelt een man bij een afzetlint een retorische vraag. „De overheid is veel te soft dat dit kan gebeuren.” Hij was niet de enige omstander. Enkele honderden mensen waren de straat op gekomen, een deel van hen wilde zich niet buiten de afzetlinten begeven. De politie liet daarop de boel ontruimen. \n\nEen woordvoerder van de politie heeft aan De Telegraaf laten weten dat ze op zoek zijn naar een lichtgetinte, tengere verdachte, maar er is nog geen signalement van de schutter via sociale media verspreid. „We hebben een vermoeden wie de verdachte is”, aldus de woordvoerder. \n\nDe ochtend na de schietpartij lag alles voor de deur van het café er nog bij zoals op zaterdagavond: een colaatje, pakjes sigaretten op een tafeltje. Maar er stond nu ook een unit van de forensische opsporing. Agenten hielden een oogje in het zeil.\n\nBurgemeester Sharon Dijksma heeft besloten tot een directe en tijdelijke sluiting van vier weken op grond van artikel 22 van de Horecaverordening. In deze vier weken kan de rust rond het bedrijf wederkeren en heeft de politie de tijd om verder onderzoek te doen.","intensity":0,"negativity":1,"cluster_id":55,"similar_texts":"text5"},{"id":"64","publisher":"Algemeen Dagblad","date":"2021-10-11","url":"https://krant.ad.nl/titles/algemeendagblad/7908/publications/26564/articles/1461451/35/3","title":"Marianne Vos wint eerste veldrit","text":"Marianne Vos heeft de eerste wereldbekerwedstrijd veldrijden van dit seizoen gewonnen. De Brabantse, die de afgelopen weken op de weg tweede werd bij de WK en in Parijs-Roubaix, klopte wereldkampioene Lucinda Brand en Denise Betsema in de Amerikaanse stad Waterloo. Komende week staan nog wedstrijden in Fayetteville en Iowa City op het programma.","intensity":0,"negativity":0,"cluster_id":39,"similar_texts":"text321"},{"id":"65","publisher":"NRC Handelsblad","date":"2021-10-11","url":"https://www.nrc.nl/nieuws/2021/10/10/max-verstappen-weer-aan-de-leiding-na-tweede-plaats-in-turkije-a4061317#20211011-79853-301","title":"Max Verstappen weer aan de leiding na tweede plaats in Turkije ","text":"Formule 1 Max Verstappen eindigt in Turkije als tweede achter Valtteri Bottas en herovert de eerste plaats in het WK-klassement. ,Max Verstappen had het hele weekeinde een hard hoofd in een goede uitslag gehad, maar tijdens de Grand Prix van Turkije op het natte circuit van Istanbul Park heroverde de Nederlander zondagmiddag de koppositie in de strijd om het werelkampioenschap met zijn grote concurrent, Lewis Hamilton. Verstappen eindigde zelf als tweede, achter de Fin Valtteri Bottas, en zag Hamilton slechts als vijfde finishen. Voor Bottas, die bezig is aan zijn laatste races voor Mercedes, was het de eerste overwinning van het seizoen. Hij was vanaf poleposition gestart en stond de leiding niet meer af. Voor Verstappen was de uitslag in Turkije, na een race onder moeilijke omstandigheden, een enorme meevaller. In de aanloop had hij geklaagd over een auto die niet snel genoeg was ten opzichte van zijn concurrenten van Mercedes. GridstrafMaar de kopman van Red Bull profiteerde optimaal van de gridstraf die Hamilton aan zijn broek kreeg vanwege de gedeeltelijke wissel van zijn vierde motor van het seizoen. De Brit, die zaterdag de kwalificatie had gewonnen en veruit de snelste leek in Turkije, moest starten vanaf plaats elf. Hamilton slaagde er zondag in flink wat plaatsen terug te winnen, maar na een late bandenwissel verloor hij het podium uit zicht. Op het langzaam drogende asfalt reed het hele veld de race uit op intermediates, banden die qua profiel het midden houden tussen slicks en regenbanden. Verstappen, die vanaf plek twee mocht starten achter Bottas, kwam eigenlijk geen moment in de problemen in Turkije. Hij finishte keurig als tweede en boog daarmee een achterstand van twee punten om in een voorsprong van zes punten op Hamilton: 262,5 tegen 256,6. Verstappen koestert die voorsprong in het spannendste Formule 1-seizoen in jaren. Met nog zes races te gaan zijn de verschillen tussen Red Bull Racing en Mercedes minimaal. De eerstvolgende afspraak is over twee weken in Austin, de hoofdstad van Texas, voor de Grand Prix van de Verenigde Staten. „Ik denk dat we in Austin ook weer een goed gevecht met Mercedes gaan hebben”, zei Verstappen na afloop van de race in Istanbul. „Het hele jaar is het al heel close. We blijven pushen en proberen te verbeteren. We zien wel waar het dan eindigt. Tot nu toe gaat dit seizoen heel goed.”Hoogst haalbareVerstappen concludeerde na de race dat de tweede plaats het hoogst haalbare was geweest. „Valtteri had wat meer snelheid, wij konden niet echt pushen”, zei hij. „Ik ben blij met de tweede plaats. Wat het moeilijkste was? Wakker blijven.”Verstappen noemde het na afloop bij Ziggo „een beetje vervelende race”, vanwege het natte circuit. Dat noopte hem ertoe vooral zijn banden te sparen. „Het was heel lastig vandaag. In deze omstandigheden maak je makkelijk een foutje. Het was vooral zaak om de banden goed te ‘managen’. Ik heb nooit echt kunnen pushen. Je kon niet één rondje vol gas rijden.” Hamilton had na afloop van de race kritiek op zijn eigen ploeg. Hij vond dat Mercedes een grote fout had gemaakt. De zevenvoudig wereldkampioen werd in de slotfase van de race naar binnen geroepen voor een nieuw setje banden, terwijl Hamilton kort daarvoor nog had aangegeven de race te willen uitrijden zonder pitsstop. Hij had met die strategie goede uitzichten op de derde plaats gehad, direct achter zijn belangrijkste concurrent, Verstappen. „We hadden waarschijnlijk buiten kunnen en moeten blijven”, foeterde Hamilton. DiscussieHamilton had tijdens race over de boordradio al een flinke discussie gevoerd met zijn team. Toen hij eenmaal nieuwe banden had worstelde hij zich door de laatste zeven rondes heen. „Ik zei het toch”, riep hij boos over de boordradio, nog voor de finish. „Het was volgens mij helemaal geen moeilijke beslissing, maar het is wat het is. We zullen hiervan leren”, zei Hamilton bij Ziggo. „Ik luisterde omdat we als team werken en het team riep me naar binnen. We verloren twee plaatsen door de pitsstop, misschien zelfs wel meer.”Verstappen mocht dan blij zijn met de herovering van de eerste plek in het WK-klassement, hij maakt zich wel zorgen over de laatste zes races van het seizoen, kijkend naar de prestaties van de auto’s van Red Bull Racing en Mercedes in deze fase van de titelstrijd. „Ik denk wel dat we op dit moment iets te langzaam zijn. Dus we moeten wel aan de slag”, waarschuwde Verstappen.\n\nEen versie van\n\ndit artikel\n\nverscheen ook in\n\nNRC Handelsblad\n\nvan 11 oktober 2021\n\nEen versie van\n\ndit artikel\n\nverscheen ook in\n\nNRC in de ochtend\n\nvan 11 oktober 2021","intensity":0,"negativity":0,"cluster_id":8,"similar_texts":"text360"},{"id":"66","publisher":"Trouw","date":"2021-10-11","url":"https://krant.trouw.nl/titles/trouw/8321/publications/1377/articles/1461455/7/5","title":"Meldpunt kinderarbeid influencers op komst","text":"### Vloggen\n\nHet kabinet werkt aan een meldpunt voor kinderarbeid op sociale media. Mensen die vermoeden dat minderjarigen vaak worden ingezet om geld te verdienen als vlogger of influencer, kunnen daar aan de bel trekken. Het meldpunt moet leiden tot duidelijkere normen op dit vlak, zegt het ministerie van Sociale Zaken en Werkgelegenheid. De Inspectie van dat ministerie doet ook onderzoek naar de grenzen van vloggen voor de lol versus kinderarbeid. De bevindingen daarvan worden begin volgend jaar verwacht.","intensity":0,"negativity":0,"cluster_id":40,"similar_texts":"text331"},{"id":"67","publisher":"De Telegraaf","date":"2021-10-11","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/67e71cb76900e88fb11b821da149ebb1/web/OPS/cciobjects.json&hash=b3e792113b1d4ea292bc#/pages/8","title":"Meldpunt kinderarbeid jonge influencers","text":"Meldpunt kinderarbeid jonge influencers\n\nDEN HAAG Het kabinet werkt aan een meldpunt waar mensen melding kunnen doen als ze vermoeden dat kinderen te veel ingezet worden om geld te verdienen als vlogger of influencer. Het meldpunt moet samen met een inspectieonderzoek en „ook in gesprek met ouders, kinderen, pedagogen en bedrijven” leiden tot duidelijkere normen en regels op dit vlak, zegt het ministerie van Sociale Zaken en Werkgelegenheid.\n\nDemissionair staatssecretaris Dennis Wiersma van SZW kondigde het plan zaterdagavond aan in het televisieprogramma Kassa. Dat deed onderzoek naar kinderen die bijvoorbeeld te zien zijn in YouTube-filmpjes of Instragram-posts over hun gezinsleven. Zeker als de ouders geld verdienen als ze reclame maken voor bedrijven, kan het gezien worden als kinderarbeid, aldus het programma. Als gezinnen daarvan leven is het „gewoon werk”, voegde Wiersma daaraan toe.\n\nNaast de grenzen voor kinderen wordt ook gekeken naar de rol van ouders en de rol van bedrijven die betalen voor reclame waar kinderen in optreden. Die blijven volgens de inspectie volgens de huidige regels nog buiten schot omdat formeel niet de kinderen worden ingehuurd, maar hun ouders.","intensity":0,"negativity":0,"cluster_id":40,"similar_texts":"text482"},{"id":"68","publisher":"De Telegraaf","date":"2021-10-11","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/67e71cb76900e88fb11b821da149ebb1/web/OPS/cciobjects.json&hash=72fc719a54d6e91edfe4#/pages/8","title":"Moord of toch de Rolex van advocaat Wiersum?","text":"Moord of toch de Rolex van advocaat Wiersum?\n\nDe verdachten Moreno B. (links) en Giërmo B. getekend in de extra beveiligde rechtbank op Schiphol \n\nIllustratie Petra Urban\n\nDag van waarheid voor verdachten liquidatie\n\ndoor Saskia Belleman\n\nAmsterdam Voor Giërmo B. en Moreno B., de verdachten van de moord op advocaat Derk Wiersum, is vandaag de dag van de waarheid. Bijna drie maanden geleden eiste het Openbaar Ministerie levenslange gevangenisstraffen. Vandaag komt de rechtbank met het oordeel, in een tijd waarin het ene schokkende bericht na het andere naar buiten komt over de vermoedelijke opdrachtgever: Ridouan Taghi. \n\nEen moordwapen is niet gevonden. Niemand heeft de schutters herkend. En Giërmo B. en Moreno B. ontkennen consequent iedere betrokkenheid bij de moord. \n\nToch staat voor het OM vast dat zij degenen zijn die op 18 september 2019 de dodelijke schoten losten die voor het eerst in de Nederlandse geschiedenis een advocaat fataal werden, alleen omdat hij zijn werk deed. \n\nKroongetuige\n\nOpdrachtgever voor de moord is volgens het OM Ridouan Taghi. \n\nHet motief: Wiersum stond kroongetuige Nabil B. bij die in het liquidatieproces Marengo belastende verklaringen aflegt over Taghi en zijn kompanen. Taghi zwoer iedereen in de omgeving van Nabil B. „te laten slapen”. \n\nMaar Taghi stond in dit proces niet terecht, het gaat om de vermeende uitvoerders. Het OM vindt dat met de hoogste eis „een glashelder signaal moet worden afgegeven aan de onderwereld die met moorden en aanslagen uit lijkt te zijn op het zaaien van angst en terreur. Wie zich nu nog laat verleiden om voor geld iemand in opdracht te vermoorden, weet wat hij kan verwachten.”\n\nHet bewijs tegen de twee verdachten bestaat uit een bouwwerk van elementen. Zo registreerden bewakingscamera’s in de periode voor de moord een VW Transporter en een Opel Combo die geregeld opdoken in de wijk Buitenveldert waar Wiersum woonde. De prepaid telefoons die het OM aan de verdachten toeschrijft, reisden steeds mee. \n\nIn beide auto’s werd later het dna van zowel Giërmo B. als Moreno B. aangetroffen en op het achterportier van de Opel zat het bloed van Wiersum dat de schutter vermoedelijk aan zijn handen had. \n\nNa de moord bleek Giërmo B. opeens over veel geld te beschikken. Hij deelt royaal uit aan zijn kinderen, rekent een Kia contant af en boekt een ticket naar Suriname om daar grond te kopen. De raadslieden Roethof en Taekema trokken in hun verdediging het bouwwerk van het OM steen voor steen uit elkaar. Er zat dna van 21 mensen in de Opel Combo, zeiden ze. En was het feit dat Giërmo B. er gewoon in bleef rijden niet het beste bewijs dat hij niets te maken had met de moord?\n\nOntvoeren\n\nMisschien waren de verdachten uit op de Rolex van Wiersum en liep de overval uit de hand? Misschien wilden ze de advocaat alleen ontvoeren, in opdracht van de kroongetuige? Nabil B. had een dag voor de moord immers een stevige ruzie met zijn raadsman? Misschien, misschien. Volgens de advocaten baseert het OM zich op „giswerk, gekleurde aannames en veronderstellingen, in plaats van feiten.” \n\nDe verdachten brachten geen helderheid, zij beriepen zich op hun zwijgrecht.","intensity":0,"negativity":1,"cluster_id":26,"similar_texts":"text543"},{"id":"69","publisher":"De Telegraaf","date":"2021-10-11","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/67e71cb76900e88fb11b821da149ebb1/web/OPS/cciobjects.json&hash=1e3f63bfc53dabee6a7b#/pages/40","title":"Neptunus slaat terug","text":"Neptunus slaat terug\n\nAmsterdam De honkballers van Curaçao Neptunus hebben een voortreffelijk weekeinde achter de rug. De ploeg uit Rotterdam heeft de Holland Series - na een 2-0 achterstand - in evenwicht gebracht door zowel op zaterdag als op zondag L&D Amsterdam te verslaan (2-0 en 2-8): 2-2. De finale om de nationale honkbaltitel (best-of-7) krijgt donderdag een vervolg, wanneer beide finalisten elkaar in Rotterdam treffen (aanvang 19.30 uur).","intensity":0,"negativity":1,"cluster_id":12,"similar_texts":"text159"},{"id":"70","publisher":"Trouw","date":"2021-10-11","url":"https://krant.trouw.nl/titles/trouw/8321/publications/1377/articles/1461455/14/6","title":"Neptunus trekt stand gelijk in Holland Series","text":"De honkballers van Curaçao Neptunus zijn in de finale om de Nederlandse titel op gelijke hoogte gekomen met titelverdediger L&D Amsterdam: 2-2. Neptunus won de vierde ontmoeting in de Holland Series met 8-2, vooral dankzij een perfecte vierde inning, waarin ze liefst zeven punten scoorden. De vijfde wedstrijd tussen Neptunus en Amsterdam is donderdag in Rotterdam. De ploeg die als eerste vier wedstrijden wint, is de nieuwe kampioen van Nederland.","intensity":0,"negativity":0,"cluster_id":12,"similar_texts":"text342"},{"id":"71","publisher":"Trouw","date":"2021-10-11","url":"https://krant.trouw.nl/titles/trouw/8321/publications/1377/articles/1461455/2/4","title":"Nico van der Linden overleden","text":"### personalia\n\nPianist, arrangeur, orkestleider en componist Nico van der Linden is op 71-jarige leeftijd overleden. Hij was jarenlang de vaste pianist van Ramses Shaffy en Liesbeth List. Hij legde de liedjes van Shaffy, die zelf nooit iets noteerde, vast in het Ramses Shaffy Songbook. Van der Linden kwam vanaf 1970 in de kleinkunstwereld terecht, waar hij velen uit het vak heeft begeleid. Van Jos Brink en Frank Sanders, tot Thérèse Steinmetz, Astrid Seriese en Lenny Kuhr. Voor zijn veelzijdige carrière werd hij afgelopen maart nog koninklijk onderscheiden.","intensity":0,"negativity":0,"cluster_id":23,"similar_texts":"text250"},{"id":"72","publisher":"De Telegraaf","date":"2021-10-12","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/5448a9027989e54720aca2e944d0522e/web/OPS/cciobjects.json&hash=d9078074da34a655ba7e#/pages/14-15","title":"Nieuw bestuur voor CDU","text":"Nieuw bestuur voor CDU\n\nBERLIJN De Duitse christendemocraten van de CDU gaan op een partijcongres een heel nieuw bestuur kiezen. Dit heeft partijsecretaris Paul Ziemiak na topoverleg binnen de CDU tegen Duitse media gezegd.\n\nDe christendemocraten leden een historische nederlaag bij de verkiezingen in september. De CDU heeft naast haar Beierse 'zus' CSU de Duitse politiek sinds haar oprichting eind jaren veertig gedomineerd. De partij had nooit minder dan een kwart van de stemmen in de verkiezingen voor de Bondsdag. Maar op 26 september behaalde de christendemocratische CDU onder leiding van kandidaat-premier Armin Laschet nog geen 19 procent. De Beierse christendemocraten kregen ruim 5 procent. Daardoor had het blok samen een procent minder dan de SPD.","intensity":0,"negativity":0,"cluster_id":45,"similar_texts":"text380"},{"id":"73","publisher":"Trouw","date":"2021-10-11","url":"https://krant.trouw.nl/titles/trouw/8321/publications/1377/articles/1461455/12/2","title":"Nipt verlies voor Tsjechische premier","text":"Niet de rechts-populistische premier Andrej Babis, niet de liberaal-progressieve piratenpartij, maar Spolu mag zich winnaar noemen van de parlementsverkiezingen in Tsjechië. Het samenwerkingsverband van drie centrumrechtse partijen - Spolu is Tsjechisch voor 'Samen' - kreeg dit weekeinde 27,79 procent van de stemmen. De piraten die met de burgemeesterspartij één kieslijst vormen en de felste oppositie tegen premier Babis voerden, behaalden 15,62 procent.  \n  \nSpolu en de Piraten/Burgemeesters beschikken samen over een meerderheid van 108 zetels in het tweehonderdkoppige parlement. Ze lieten direct na de uitslag weten een regering te willen vormen.\n\nBelangenverstrengeling\n\nDat zou betekenen dat Tsjechië minder problematisch wordt binnen de EU. De relatie met Brussel staat onder druk door de belangenverstrengeling van miljardair-premier Babis. Zijn conglomeraat Agrofert streek miljoenen euro's EU-steun op. Bovendien hangt hem een rechtszaak boven het hoofd wegens frauderen met Europees geld.  \n  \nBabis' partij ANO behaalde, met iets minder stemmen dan Spolu, wel net de meeste zetels. Dankzij het kiesstelsel, dat deels berust op districten, heeft ANO één zetel meer. Babis' potentiële coalitiepartners, de sociaaldemocraten en de nieuwe law-and-order-partij Prisaha (De Eed) kwamen niet over de 5-procentsdrempel. Ook de communisten, die Babis de afgelopen jaren gedoogsteun verleenden, keren niet terug in het parlement. De nationalistische SPD haalde twintig zetels, maar dat is niet genoeg om Babis aan een meerderheid te helpen.\n\nDemocratische waarden\n\nDe meerderheid van pro-Europese, centrumrechtse partijen zou in principe snel een nieuwe regering kunnen vormen, maar president Milos Zeman zei al voor de verkiezingen dat hij de formatieopdracht aan premier Babis geeft. De 77-jarige president, die eerder met zijn gezondheid kwakkelde, belandde gisteren op de intensive care met niet bekendgemaakte klachten.  \n  \n\"Als de president instemt, zal ik de formatie leiden\", verklaarde premier Babis. Maar volgens politicoloog Eva Lebedova zal hij in die missie niet slagen. \"Het is waarschijnlijk dat de oppositie een nieuwe regering gaat vormen. De president kan dat nog wel vertragen\", zegt ze na het bekend worden van de uitslag.  \n  \nEen paar dagen voor de stembusgang legde Lebedova aan de Universiteit van Olomouc uit hoe belangrijk deze verkiezingen voor Europa zijn. \"De inzet van deze verkiezingen zijn democratische waarden.\" Babis is volgens haar de afgelopen jaren steeds meer gaan lijken op de Hongaarse premier Viktor Orbán en de Poolse leider Jaroslaw Kaczynski. \"Het is een combinatie van autocratische regeerstijl, het concentreren van macht en verdeel-en-heerspopulisme.\"  \n  \nDat laatste is met het verhogen van pensioenen vooral gericht op de oude generatie, die moeite heeft met de snelle veranderingen sinds de val van het communisme. \"Meer dan 40 procent van Babis' electoraat bestaat uit gepensioneerden.\"  \n  \nHoewel de uitslag mag worden gezien als overwinning voor pro-Europese, democratische partijen, is het probleem in de samenleving niet verdwenen, benadrukt Lebedova: \"Nog steeds heeft ongeveer de helft van het electoraat op populistische partijen gestemd. Dat is vergelijkbaar met Polen en Hongarije.\"","intensity":0,"negativity":2,"cluster_id":38,"similar_texts":"text371"},{"id":"74","publisher":"NRC Handelsblad","date":"2021-10-11","url":"https://www.nrc.nl/nieuws/2021/10/10/nobelprijs-is-welkome-steun-in-de-rug-voor-alle-journalisten-a4061333#20211011-79853-116","title":"Nobelprijs is welkome steun in de rug voor alle journalisten","text":"Journalistiek,De een is mede-oprichter van een website voor onderzoeksjournalistiek in de Filippijnen, de ander staat al bijna een kwart eeuw aan het hoofd van het enige onafhankelijke dagblad in Rusland. Twee moedige journalisten die ondanks bedreigingen en pesterijen een niet-aflatende strijd voeren om in hun land de waarheid boven tafel te krijgen, kregen vrijdag samen de Nobelprijs voor de Vrede 2021 toegekend.\n\nDit is het dagelijkse commentaar van NRC. Het bevat meningen, interpretaties en keuzes. Ze worden geschreven door een groep redacteuren, geselecteerd door de hoofdredacteur. In de commentaren laat NRC zien waar het voor staat. Commentaren bieden de lezer een handvat, een invalshoek, het is ‘eerste hulp’ bij het nieuws van de dag.\n\nMet de keuze voor Maria Ressa van website Rappler en Dmitri Moeratov van Novaja Gazeta geeft het Nobelcomité een duidelijke boodschap af: vrije, onafhankelijke en op feiten gebaseerde journalistiek is van levensbelang voor vrede en democratie. „Zonder vrijheid van meningsuiting en persvrijheid is het moeilijk om verbroedering tussen de naties, ontwapening en een betere wereldorde te bevorderen”, zei voorzitter Berit Reiss-Andersen bij de bekendmaking. Er zijn jaren geweest waarin het Nobelcomité onder vuur lag omdat het een verkeerde winnaar zou hebben aangewezen: Henry Kissinger (in 1973), Menachem Begin (1978) en F.W. de Klerk (1993) hadden volgens velen de prijs nooit mogen krijgen. Ook op de toekenning aan de EU (2012, tijdens de eurocrisis) en Barack Obama (2009, na 1 jaar presidentschap) kwam kritiek.Het Nobelcomité geeft zich rekenschap van de terugkerende kritiek en heeft zich zorgvuldig beraden op zijn opdracht. De toekenning is ditmaal „stevig verankerd in de bepalingen van het testament van Alfred Nobel”, zei de voorzitter.De twee laureaten van dit jaar zijn journalisten die met gevaar voor eigen leven ‘tegels lichten’. De Filippijnse Ressa legde op Rappler bloot hoe Rodrigo Duterte toen hij nog presidentskandidaat was gebruikmaakte van online trollen die nepnieuws verspreidden. Daarnaast deed zij kritisch verslag van zijn gewelddadige strijd tegen drugs. Voor haar onafhankelijkheid betaalt zij een hoge prijs: ze werd zelf ook belaagd door trollen, haar redactie moest beveiligd worden en ze werd veroordeeld wegens smaad. Ook Moeratov en zijn redactie, die door het Poetin-regime in Rusland met argusogen worden gevolgd, lopen door hun werk gevaar. Zes journalisten van Novaja Gazeta zijn inmiddels vermoord, onder wie Anna Politkovskaja, die onthullende artikelen scheef over de rol van het Russische leger in Tsjetsjenië.Ressa en Moeratov krijgen de prijs in de eerste plaats als blijk van erkentenis voor hun moedige strijd voor de vrijheid van meningsuiting in de Filippijnen en Rusland. „Tegelijkertijd zijn zij vertegenwoordigers van alle journalisten die opkomen voor dit ideaal in een wereld waarin democratie en persvrijheid steeds ongunstiger worden”, aldus het Nobelcomité. Onafhankelijke journalistiek vergt moed. Wie herinnert zich niet de moord op Jamal Khashoggi van The Washington Post, die in 2018 nooit meer terugkeerde na het binnengaan van het Saoedische consulaat in Istanbul. De International Federation of Journalists publiceert elk jaar schrikbarende cijfers. Vorig jaar werden 65 journalisten in zestien landen om het leven gebracht en zaten zeker 229 journalisten in de gevangenis. De meesten zijn buiten hun eigen land onbekend. Ook journalisten in democratische landen staan in deze tijd onder zware druk. De toename van nepnieuws en desinformatie zorgt voor een inflatie van de journalistiek: op sociale media worden de integriteit en professionaliteit van de media in twijfel getrokken. Bedreigingen zijn helaas ook in Nederland geen uitzondering meer. Deze Nobelprijs is voor alle journalisten ter wereld een welkom steuntje in de rug.\n\nEen versie van\n\ndit artikel\n\nverscheen ook in\n\nNRC Handelsblad\n\nvan 11 oktober 2021\n\nEen versie van\n\ndit artikel\n\nverscheen ook in\n\nNRC in de ochtend\n\nvan 11 oktober 2021","intensity":0,"negativity":0,"cluster_id":20,"similar_texts":"text54"},{"id":"75","publisher":"De Telegraaf","date":"2021-10-12","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/5448a9027989e54720aca2e944d0522e/web/OPS/cciobjects.json&hash=a4be2a514c4844a07eec#/pages/22-23","title":"Nobelprijs voor economie heeft Nederlands tintje","text":"Nobelprijs voor economie heeft Nederlands tintje\n\nprofiel\n\nEindhovense econometrist Guido Imbens (58) maakte carrière in de VS\n\nDorinde Meuzelaar\n\nEen hoger minimumloon, is dat slecht voor de werkgelegenheid of niet? En betekent een jaar langer naar school dat je later ook meer gaat verdienen? Voor onderzoek naar dit soort vragen heeft de Zweedse centrale bank maandag de Nobelprijs voor de economie uitgekeerd. \n\nEen van de winnaars is de Nederlands-Amerikaanse econometrist Guido Imbens, die hoogleraar is aan de prestigieuze Standford-Universiteit. Imbens, die in Eindhoven werd geboren en econometrie studeerde in Rotterdam, won de prijs samen met David Card en Joshua Angrist. \n\nHet bijzondere aan hun onderzoek is dat het gebaseerd is op situaties uit het dagelijks leven, en dus niet in een laboratorium of onderzoeksopstelling. \n\nZo deed Card onderzoek naar de impact van een minimumloon op de werkgelegenheid. Het is niet mogelijk om een groep werknemers zomaar minder te betalen dan een andere, dus maakte hij gebruik van verschillen in het minimumloon in de VS. Zo werd begin jaren negentig het uurloon in New Jersey verhoogd, terwijl het in het nabij gelegen Pennsylvania gelijk bleef. Dat gaf de economen een ideale situatie om te onderzoek of dit slecht zou uitpakken voor de werkgelegenheid. Dat bleek niet het geval.\n\nDe Koninklijke Nederlandse Academie van Wetenschappen noemt Imbens „een van de meest vooraanstaande econometristen ter wereld.” Zo word zijn onderzoek gebruikt om te kijken of het helpt om mensen om te scholen richting ander werk, en werkt hij samen met onderzoekers van Facebook en Amazon. \n\nImbens werd midden in de nacht door het comité uit zijn bed gebeld en zei ’absoluut verbijsterd’ te zijn over zijn winst. Hij zei blij te zijn de prijs met twee goede vrienden te delen. Medewinnaar Angrist was getuige op zijn huwelijk.\n\nImbens is de derde Nederlander die de prijs wint, na Jan Tinbergen 1969 en de Amerikaans-Nederlandse Tjalling Koopmans in 1975. Een ’echte’ Nobelprijs is het trouwens niet, want de onderscheiding is niet in het leven geroepen door grondlegger Alfred Nobel. In 1969 werd de prijs ingesteld door de Zweedse centrale bank, die toen 300 jaar bestond. Winnaars van de prijs krijgen een bedrag van bijna €1 miljoen, al moeten ze dat wel delen.","intensity":0,"negativity":0,"cluster_id":52,"similar_texts":"text437"},{"id":"76","publisher":"Trouw","date":"2021-10-12","url":"https://krant.trouw.nl/titles/trouw/8321/publications/1378/articles/1462170/9/1","title":"OM laat twee kanalen sluiten op Telegram-app","text":"### Opruiing\n\nTwee chatkanalen op de app Telegram zijn in opdracht van het Openbaar Ministerie gesloten. De meer dan 13.000 leden van de kanalen Bataafse Republiek en Bataafs Nieuws deelden er bedreigingen en opruiingen tegen bestuurders, onder wie Jaap van Dissel van het RIVM. Ook privégegevens van betrokkenen bij corona-vaccinaties werden er gedeeld. Daarnaast deelden de beheerders samenzweringstheorieën over veronderstelde pedonetwerken en rituele kindermoorden in de gemeente Bodegraven. De kanalen zijn opgezet door complotdenkers Wouter Raatgever, Joost Knevel en Micha Kat. Tegen alledrie lopen juridische procedures. Micha Kat probeert in Noord-Ierland overlevering aan Nederland te voorkomen.","intensity":0,"negativity":0,"cluster_id":29,"similar_texts":"text382"},{"id":"77","publisher":"NRC Handelsblad","date":"2021-10-11","url":"https://www.nrc.nl/nieuws/2021/10/11/om-sluit-geheime-deal-met-voormalige-topaanklagers-a4061366#20211011-79853-102","title":"OM sluit geheime deal met  voormalige topaanklagers","text":"Vertrouwenscrisis Gerechtelijke procedures tussen het OM en twee ontslagen topaanklagers zijn beëindigd met  een geheime overeenkomst. ,Het Openbaar Ministerie is met voormalig procureur-generaal Marc van Nimwegen en hoofdofficier van justitie Marianne Bloos tot een geheime overeenkomst gekomen om alle onderlinge juridische procedures die liepen te staken. De twee topaanklagers werden twee jaar geleden ontslagen door het OM nadat de zogeheten onderzoekscommissie-Fokkens had geconcludeerd dat ze jarenlang hadden gelogen over hun wederzijdse intieme relatie.De commissie werd voorjaar 2018 door het OM ingesteld na publicaties in NRC over een geheime relatie die Van Nimwegen onderhield met Marianne Bloos, die hij in 2011 had benoemd tot hoofdofficier van justitie van het functioneel parket. Een jaar later oordeelde de commissie-Fokkens dat het bij de OM-leiding „ontbrak aan ethisch leiderschap”.Begin dit jaar oordeelde de rechtbank Den Haag dat de twee ontslagen magistraten recht hebben op een schadevergoeding omdat er in het onderzoek naar hen procedurele fouten zijn gemaakt. De rechtbank is van mening dat de commissie-Fokkens „door de manier waarop het rapport tot stand is gekomen onrechtmatig heeft gehandeld tegenover eiser”.De commissie had volgens de rechtbank Van Nimwegen ruimere gelegenheid moeten bieden tot weerwoord op de bevindingen. Dit is niet met de vereiste zorgvuldigheid gebeurd en daarom onrechtmatig, stelt zij. De commissie had het weerwoord beperkt omdat Van Nimwegen weigerde vertrouwelijk met stukken om te gaan.Het college van procureurs-generaal zegt naar aanleiding van het Haagse vonnis „in overleg te zijn getreden” met Van Nimwegen en Bloos. „Partijen hebben in dit overleg onder andere besloten alle procedures te beëindigen en zich op de toekomst te richten”. Van Nimwegen voerde ook procedures tegen de drie leden van de commissie Fokkens. Ook die rechtszaken worden gestopt.SchadevergoedingHet OM wil niet zeggen of er schadevergoeding is betaald aan de ontslagen aanklagers. Bloos laat weten „geen enkele vraag te willen beantwoorden” over de kwestie. De voormalige hoofdofficier van justitie is sinds juni in dienst van advocatenkantoor Houthoff. Ze assisteert in strafzaken en toezicht- en handhavingszaken en bij interne en externe onderzoeken.Bloos richt zich volgens het kantoor op „commercieel en politiek gevoelige zaken”. Bloos is ook benoemd tot geassocieerd lid van de Onderzoeksraad voor Veiligheid. Van Nimwegen was niet voor commentaar bereikbaar.\n\nEen versie van\n\ndit artikel\n\nverscheen ook in\n\nNRC Handelsblad\n\nvan 11 oktober 2021\n\nEen versie van\n\ndit artikel\n\nverscheen ook in\n\nNRC in de ochtend\n\nvan 11 oktober 2021","intensity":0,"negativity":0,"cluster_id":43,"similar_texts":"text350"},{"id":"78","publisher":"Algemeen Dagblad","date":"2021-10-12","url":"https://krant.ad.nl/titles/algemeendagblad/7908/publications/26583/articles/1462166/5/1","title":"OM sluit Telegram chatkanalen","text":"Twee chatkanalen op de app Telegram zijn in opdracht van het Openbaar Ministerie gesloten. Gebruikers van de kanalen Bataafse Republiek en Bataafs Nieuws deelden er bedreigingen en opruiingen tegen bestuurders. De kanalen hadden meer dan 13.000 leden. Op de kanalen werden ook privégegevens gedeeld van mensen die betrokken zijn bij de vaccinatiecampagne tegen het coronavirus. Daarnaast deelden de beheerders samenzweringstheorieën over vermeende pedonetwerken en rituele kindermoorden in de gemeente Bodegraven.","intensity":0,"negativity":0,"cluster_id":29,"similar_texts":"text233"},{"id":"79","publisher":"De Volkskrant","date":"2021-10-11","url":"https://krant.volkskrant.nl/titles/volkskrant/7929/publications/1382/articles/1461454/5/2","title":"OM treft regeling met ontslagen hoofdofficieren die een relatie hadden","text":"Wat de regeling inhoudt willen beide partijen niet zeggen. Met de overeenkomst zijn alle nog lopende procedures rondom het ontslag van Van Nimwegen en Bloos van de baan. De nu getroffen regeling voelt als eerherstel voor Van Nimwegen en Bloos, zegt hun advocaat Robert Hein Broekhuijsen. Vorige week werd bekend dat Marianne Bloos is benoemd tot buitengewoon raadslid bij de Onderzoeksraad voor Veiligheid (OVV).  \n  \nDe affaire rondom het tweetal is met de regeling voor het OM uitgelopen op een fiasco. Eerder liep een mogelijke vervolging vanwege strafbaar handelen door het tweetal al op niets uit. En begin dit jaar oordeelde ook de rechtbank in Den Haag dat de commissie die de kwestie had onderzocht 'onrechtmatig' had gehandeld jegens Van Nimwegen. Dit vonnis van de rechtbank was de aanleiding om een tot een regeling te komen, blijkt uit de mededeling van het OM.  \n  \nVan Nimwegen en Bloos hadden begin 2016 aan de voorzitter van het toenmalig college gemeld dat zij een relatie hadden. Twee jaar later ontstond daar ophef over, nadat anonieme medewerkers van het OM in NRC verhaalden over een verziekte werksfeer, integriteitsschendingen en de jarenlange geheime liefdesrelatie tussen de twee. De verhalen zorgden voor een diepe crisis binnen het Openbaar Ministerie (OM). Betrokkenen schetsten een beeld van een verziekte sfeer en een angstcultuur in de organisatie. Naar aanleiding van die berichtgeving gaf het OM de commissie-Fokkens de opdracht om de kwestie te onderzoeken.  \n  \nIn mei 2019 velde de commissie een hard oordeel over Van Nimwegen. Niet alleen had hij herhaaldelijk gelogen over zijn relatie met hoofdofficier Bloos, maar ook zou hij zijn zwager hebben bevoordeeld bij een aanbesteding van het OM voor software. Het rapport was de aanleiding voor het ontslag van Van Nimwegen en Bloos.  \n  \nVan Nimwegen legde zich niet bij zijn ontslag en de conclusies van het rapport neer. Begin dit jaar boekte hij een overwinning bij de rechtbank, die het handelen van de commissie-Fokkens en de inhoud van het rapport 'onrechtmatig' noemde. Van Nimwegen had herhaaldelijk gezegd dat het onderzoek van de commissie 'onfatsoenlijk, partijdig en incompetent' was. De oud-officier noemde het 'karaktermoord' waarbij gebruik werd gemaakt van ondeugdelijk bewijs.  \n  \nDe rechtbank concludeerde inderdaad dat er nogal wat rammelde aan het onderzoek. Het grootste probleem was volgens de rechter dat de commissie de feiten wilde onderzoeken, maar zich tegelijk ook wilde uitlaten over de integriteit van Van Nimwegen en de 'dieperliggende, fundamentele, organisatiebrede en voor het OM gevoelige problematiek' wilde benoemen.  \n  \nOok concludeerde de commissie in het rapport dat het 'aannemelijk' was dat Van Nimwegen het bedrijf van zijn zwager zou hebben bevoordeeld bij een aanbestedingsprocedure van het OM voor software. Volgens de rechtbank voerde het echter veel te ver om te zeggen dat hij hier bemoeienis mee had. Zijn betrokkenheid was volgens de rechter 'marginaal'. De woordkeus van de commissie noemt de rechter op sommige punten 'zonder grond enigszins suggestief'.","intensity":0,"negativity":0,"cluster_id":43,"similar_texts":"text447"},{"id":"80","publisher":"De Telegraaf","date":"2021-10-11","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/67e71cb76900e88fb11b821da149ebb1/web/OPS/cciobjects.json&hash=51eee0e8b2753ba5e8b2#/pages/42","title":"Opmars Jonker leidt tot zilveren EK-plak","text":"Opmars Jonker leidt tot zilveren EK-plak\n\nZeilen\n\nMaxime Jonker heeft de zilveren medaille veroverd bij het EK Laser Radial in het Bulgaarse Varna. De Nederlandse moest alleen de Poolse Agata Barwinska voor zich dulden in het eindklassement. Jonker klom naar het podium dankzij de overwinning in de afsluitende medalrace.\n\nRegerend wereldkampioene Marit Bouwmeester, die afgelopen zomer op de Olympische Spelen in Tokio het brons won in deze klasse, ontbrak tijdens deze titelstrijd. Jonker won in 2020 ook al het zilver op het WK. Op dat toernooi was het goud voor de vierde keer voor Bouwmeester.","intensity":0,"negativity":0,"cluster_id":34,"similar_texts":"text271"},{"id":"81","publisher":"Trouw","date":"2021-10-11","url":"https://krant.trouw.nl/titles/trouw/8321/publications/1377/articles/1461455/14/5","title":"Oranje met grote cijfers voorbij Griekenland: 35-14","text":"### Handbal\n\nDe Nederlandse handbalsters hebben in de EK-kwalificatie de tweede groepswedstrijd met overmacht gewonnen. Oranje versloeg op Kreta Griekenland met 35-14. De ploeg van interim-bondscoach Monique Tijsterman leidde bij de rust al met 21-6. Oranje begon woensdag in Almere de EK-kwalificatie met een zege op Belarus: 38-27. De beste twee landen van de groep plaatsen zich voor het EK van 2022 in Slovenië, Noord-Macedonië en Montenegro.","intensity":0,"negativity":0,"cluster_id":11,"similar_texts":"text632"},{"id":"82","publisher":"Trouw","date":"2021-10-11","url":"https://krant.trouw.nl/titles/trouw/8321/publications/1377/articles/1461455/14/1","title":"Oranje zit nog altijd in Van Gaals uitprobeerfase","text":"### WK-kwalificatie\n\nNa de krappe winst vrijdagavond in Letland (0-1) en de verwachte walk-over vanavond tegen Gibraltar ligt het Nederlands elftal op koers voor het WK in Qatar. Maar waar staat dit Oranje nu tegenover de landen die er straks echt toe doen? Bondscoach Louis van Gaal paste er gistermiddag in Zeist voor conclusies te verbinden aan de huidige staat van zijn Oranje in relatie tot de toplanden.  \n  \nNederland speelde onder zijn leiding in groep G van de kwalificatiepoule immers vooral tegen Europese midden- en laagvliegers. Als de ploegen in de Conference League volgens Van Gaal van het niveau 'Jut en Jul' zijn, dan past die typering ook bij landen als Letland en Gibraltar.  \n  \nDus nee, het 'inzicht' of Nederland zich al kan meten met de echte top, heeft Van Gaal nog niet. \"Wij zitten in een poule zonder grootmachten. Wij hebben met deze selectie nog zelden gespeeld tegen dat soort ploegen. Wij hopen ons te kwalificeren, zodat we vanaf maart tegen die landen kunnen oefenen. Dan hebben we een betere graadmeter voor onszelf. Ik kan nu wel zeggen dat we een wereldmiddenveld hebben, maar dat moet blijken.\"  \n  \nZeker, want bijvoorbeeld Georginio Wijnaldum vond hij in de vorige twee interlands niet goed aan de bal. In Letland was Frenkie de Jong ook 'niet balvast' en bovendien vond Van Gaal dat hij te veel liep met de bal, kritiek die hij ook bij Barcelona geregeld krijgt. De bondscoach wilde zijn woorden over De Jong eigenlijk weer terugnemen, want ze gaan volgens hem al snel 'een eigen leven leiden in de media'. \"Het is lullig voor hem te lezen als ik vind dat hij niet balvast is\", zei Van Gaal meteen.  \n  \nVerder was hij goedgeluimd, na een training op het KNVB-complex. Hoewel het allemaal moeizaam ging in Letland, prijst hij zich gelukkig met de resultaten. En met de sfeer in de huidige selectie, met al hun spelletjes. Zaterdagavond had de oudste bondscoach van Oranje aller tijden - hij ging vrijdag op dat lijstje Dick Advocaat voorbij - zijn ogen uitgekeken in hotel Woudschoten. \"Ze speelden '30 seconds', met twintig spelers om een tafel. Ze moeten dan een kaartje omdraaien en iets uitleggen. Of ik heb meegedaan? Ik ben nog niet uitgenodigd. Maar het is echt een gewéldige groep.\"  \n  \nDe teambuilder in Van Gaal koestert dat, maar hij weet ook dat er nu nog weinig druk op staat. Bovendien staat, in het bredere perspectief van het WK, de samenstelling van zijn 'geweldige groep' nog lang niet vast. Hij blijft op zoek naar nieuwe, 'opkomende' spelers, zo benadrukt hij steeds, ook om de huidige internationals te prikkelen naar het noodzakelijke hogere niveau. Justin Bijlow mocht tegen Letland in de slotfase met een fraaie redding een afgang hebben voorkomen, Van Gaal ziet in de weer herstelde en meer ervaren Jasper Cillessen ook een optie straks. Voor de rechterflank blijft hij herhalen dat Steven Berghuis er staat bij gebrek aan beter. Hij struint 'de hele wereld' af naar andere rechtsbuitens. Voor de linkerkant is Cody Gakpo nu weggevallen, zodat Arnaut Danjuma Groeneveld dit weekend weer werd opgeroepen.  \n  \nHet is een van de spelers die Totale Mens-prediker Van Gaal persoonlijk beter wil leren kennen in deze periode. Daarom stond Danjuma meer dan duizend dagen na zijn laatste interland onder Ronald Koeman gisteren weer op het trainingsveld in Zeist. De aanvaller van het Spaanse Villarreal was aanvankelijk buiten de boot gevallen, omdat hij volgens Van Gaal pas laat in de zomer nog van club was gewisseld en daar in het begin weinig speelde. De laatste maand baarde hij echter opzien, zowel in La Liga als in de Champions League.  \n  \nNu kan Van Gaal vast even ook aan Danjuma snuffelen. \"Juist dit soort spelers kan een muur van een tegenstander breken, hij is creatief. Ik had hem nog nooit gesproken, hij is nieuw voor mij. Dat is goed. Horen, zien en voelen wil ik. Dat geldt ook voor Flekken en eventuele andere spelers.\"  \n  \nZo zit zijn derde regeerperiode nog altijd in de uitprobeerfase. Noa Lang is ook zo'n speler die voor de toekomst nog nergens op hoeft te rekenen. In Letland baarde het Rotterdamse brutaaltje opzien door na zijn invalbeurt op eigen houtje te bepalen dat hij op links ging spelen. Van Gaal corrigeerde hem na een paar minuten, maar kon wel lachen om zoveel lef. De aanvaller van Club Brugge durfde tenminste wat risico in het spel te leggen. Dat ontbrak er te veel aan bij de rest. Na de vroege 0-1 van Davy Klaassen stond de overwinning daardoor te lang op een te wankele basis.  \n  \nLang zal na zijn debuut als invaller in Riga vanavond vermoedelijk voor het eerst in de basis starten. Nota bene in De Kuip, niet ver van de plek waar hij in Capelle aan den IJssel is opgegroeid. Ook Georginio Wijnaldum keert na zijn schorsing terug in het elftal. Daardoor zal Guus Til naar verwachting op de bank beginnen tegen Gibraltar.  \n  \nOnder Frank de Boer won Nederland in maart met 0-7 van de nog altijd puntloze hekkensluiter in groep G. Van Gaal: \"Gezien het publiek moeten we wat meer doelpunten zien te maken dan tegen Letland. De Kuip zal voor driekwart gevuld zijn, dat vind ik geweldig. Zoveel fans tegen een ploeg als Gibraltar.\"  \n  \nUitslagen Groep G, vrijdag  \n  \nLetland-Nederland 0-1  \n  \nTurkije-Noorwegen 1-1  \n  \nGibraltar-Montenegro 0-3  \n  \nStand  \n  \n1\\. Nederland7-16 (23- 6)  \n  \n2\\. Noorwegen7-14 (13- 6)  \n  \n3\\. Turkije7-12 (17-14)  \n  \n4\\. Montenegro7-11 (11- 9)  \n  \n5\\. Letland7- 5 ( 7-11)  \n  \n6\\. Gibraltar7- 0 ( 3-28)","intensity":0,"negativity":0,"cluster_id":18,"similar_texts":"text182"},{"id":"83","publisher":"Algemeen Dagblad","date":"2021-10-12","url":"https://krant.ad.nl/titles/algemeendagblad/7908/publications/26583/articles/1462166/37/1","title":"Oude meesters strijden in zandbak","text":"### Advocaat en Van Marwijk vechten voor laatste kans op WK\n\nDick Advocaat schoot vorige maand in Qatar in de lach. Met Irak had hij tegen buurman Iran nauwelijks een kans gecreëerd en ook nog eens ruim verloren. De aanvallers van Irak kun je onmogelijk bestempelen als een gelouterde linie. Of Róbert Bozeník, de Slowaakse spits die bij Feyenoord door Advocaat en later door Arne Slot werd gewogen en te licht bevonden, qua niveau eigenlijk een basisplaats zou hebben bij Irak, was de vraag.  \n  \nAdvocaat (74) glimlachte alleen, zich realiserend dat elk woord van hem op papier zal verschijnen. En dus bleef het antwoord een glimlach, want Bozeník zou voor Irak zonder twijfel een basisspeler zijn, waar het in de aanvalslinie armoe troef is. Maar ondanks dat blijven ze hopen in Irak, waar de mensen dol zijn op voetbal en de hunkering naar het WK levensgroot blijft.  \n  \nBij de Verenigde Arabische Emiraten van Bert van Marwijk (69) is die hunkering niet minder groot. Irak wacht al sinds Mexico 1986 op een rentree op het grootste mondiale voetbalpodium, de VAE was er voor het laatst bij in Italië 1990. Voor de fans voelt het als een eeuwigheid geleden.  \n  \nEn fans die alvast een hotelkamer boeken in Qatar voor november en december 2022, wanneer het toernooi zal plaatsvinden, moeten behoorlijk optimistisch ingesteld zijn. Irak speelde gelijk tegen Zuid-Korea (0-0) en Libanon (0-0) en verloor van Iran (0-3). Met twee punten doet de ploeg van Advocaat niet mee om de bovenste twee plekken in poule A. Die posities geven recht op deelname aan het WK.  \n  \nVan Marwijk speelde gelijk tegen Libanon (0-0) en Syrië (1-1) en verloor eveneens van Iran (0-1). Ook de Verenigde Arabische Emiraten hebben slechts twee punten. Zuid-Korea en Iran lijken op weg naar de rechtstreekse tickets.  \n  \nPlek drie in de poule biedt op dit moment nog een omslachtige ontsnappingsroute. Dan volgt eerst een dubbele confrontatie met de nummer drie uit poule B, op dit moment Japan. En vervolgens wacht een confrontatie met een land uit Midden-Amerika.  \n  \n,,Het is heel lastig om het WK te halen, maar dat wisten we van tevoren. Anders was Irak er sinds 1986 wel vaker bij geweest'', zegt Advocaat, die met Cor Pot en Zeljko Petrovic de scepter zwaait bij de Irakese ploeg. Van Marwijk heeft John Metgod en voormalig journalist van Voetbal International Taco van den Velde naast zich bij de Emiraten.  \n  \nVan Marwijk zei op de persconferentie dat het uur van de waarheid is aangebroken. ,,Deze wedstrijd is heel erg belangrijk'', aldus Van Marwijk. ,,We hebben nog steeds een kans om ons te kwalificeren. Zolang die kans er is, zullen we blijven vechten.''  \n  \nDat laatste doen de spelers van Irak sowieso. Zo snoepten ze ook een puntje mee uit Seoel tegen Zuid-Korea. Maar om een wedstrijd te winnen, moet je scoren. En Irak schoot pas tweemaal tussen de palen in de afgelopen drie interlands. ,,Maar ook wij blijven alles geven'', zei Advocaat, die geen trek had om in te gaan op namen van spelers die niet zijn opgeroepen. Petrovic bekeek de afgelopen weken hoogstpersoonlijk wedstrijden in Irak om te speuren naar eventuele nieuwe aanwinsten. ,,We gaan er alles aan doen. Tegen Bert van Marwijk, ja. Dat is lang geleden. Maar ook leuk. Tenminste, als we winnen.''","intensity":0,"negativity":1,"cluster_id":57,"similar_texts":"text64"},{"id":"84","publisher":"Algemeen Dagblad","date":"2021-10-12","url":"https://krant.ad.nl/titles/algemeendagblad/7908/publications/26583/articles/1462166/2/1","title":"Overstromingen niet te voorzien","text":"### Namen\n\nDe verwoestende overstromingen in België van afgelopen zomer vallen de beheerders van een Belgisch stuwmeer niet te verwijten, vinden onderzoekers. Zij werden ervan beschuldigd het meer niet tijdig te hebben leeggemaakt om de stortregen te kunnen opvangen. Het volle stuwmeer van Eupen begon water te lozen in een rivier toen die al buiten zijn oevers trad. De beheerders konden de extreme situatie niet voorzien, is de conclusie.","intensity":1,"negativity":0,"cluster_id":1,"similar_texts":"text100"},{"id":"85","publisher":"Algemeen Dagblad","date":"2021-10-11","url":"https://krant.ad.nl/titles/algemeendagblad/7908/publications/26564/articles/1461451/36/1","title":"Overwinning voor ADO bijzaak","text":"### Dreigend faillissement overheerst momenteel alles in Den Haag\n\nEen tikkeltje grimmig is het al ruim voor het begin van de wedstrijd. Vanuit een bomvol uitvak nemen de fanatieke supporters van FC Den Bosch hun rivalen van ADO Den Haag voortdurend op de hak. 'ADO, waar zijn je centen?', vragen de Brabanders zich pesterig af op de melodie van 'Schatje, mag ik je foto?', van de Gebroeders Ko. Afgewisseld met 'ADO gaat failliet, olé olé'. De Den Bosch-fans wekken de indruk er niet rouwig om te zijn als de Haagse club definitief omvalt. Alsof dat een soort ultieme overwinning zou zijn in een hevige rivaliteit die al decennia lang bestaat.  \n  \nVoor het eerst sinds dertien jaar spelen de twee clubs weer eens tegen elkaar. Het zou normaal gesproken een affiche zijn waar ook de fans van ADO reikhalzend naar uit kijken. Zo vaak clashten de supportersgroepen immers al met elkaar, met name in de jaren 80 en 90. Thomas Verheydt, de oer-Haagse spits van het elftal van trainer Ruud Brood, weet er alles van. ,,Ik stond in het uitvak, de laatste keer dat ADO in Den Bosch speelde\", vertelt hij. ,,Toen escaleerde het een beetje.\"  \n  \nHet is op deze zondagmiddag overigens niet zo dat de Haagse fans op Midden-Noord helemaal geen aandacht besteden aan de verbale strijd die de bezoekers uitlokken. De harde kern van ADO heeft alleen wel wat anders aan haar hoofd, momenteel. Dat blijkt eens te meer op het moment dat de wedstrijd zes minuten onderweg is. Doelbewust getimed rollen ze op de iconische lange zijde van het Cars Jeans Stadion een groot spandoek uit. 'KNVB Mafia', staat erop. En eronder staat 'Ze kunnen onze punten afpakken, maar niet onze trots'. Droogjes verschijnt er nog een wit stuk stof met daarop '-6'.\n\nRechterrijtje\n\nOnrechtvaardig, vinden de wanhopige ADO-supporters de situatie. Hun club dreigt om te vallen. Het Haagse bestuur heeft nog steeds geen sluitende begroting ingeleverd bij de KNVB. Het heeft al twee keer geleid tot drie strafpunten en daar komen er vandaag (maandag) weer drie bij. Het resultaat is dat de best presterende ploeg van de Keuken Kampioen Divisie niet bovenaan staat, maar straks in het rechterrijtje. En daarvan geven de Haagse fans de KNVB, maar ook hun eigen directie de schuld. 'Het bestuur tegen de muur', is de tekst die vanaf de Haagse tribunes galmt.  \n  \nDe gigantische financiële problemen van ADO raken dus ook de spelers keihard. En dat voelt slecht. ,,Het is oneerlijk\", zegt Jamal Amofa erover. De 22-jarige verdediger debuteerde vorig seizoen in de eredivisie in het profvoetbal en is nu, een divisie lager, een belangrijke speler van de Haagse ploeg. ,,We voelen dit. We zouden eigenlijk eerste staan, maar ze pakken onze punten af. Onze eer kunnen ze ons alleen niet ontnemen en ik ben blij dat we de buitenwereld laten zien hoe goed we zijn. Hopelijk wordt de situatie buiten het voetballen om snel geregeld en wordt er niet nog meer van ons afgepakt.\"  \n  \nDaarmee doelt Amofa op de proflicentie van de club. Want die staat de komende weken heel nadrukkelijk op het spel. Als de financiële problemen op 1 november niet zijn opgelost, ontneemt de KNVB ADO het recht om door te gaan als betaald voetbalorganisatie. En dus smeekt het clubbestuur de Haagse gemeenteraad nu om hulp. De afgelopen maanden werd er nog nadrukkelijk gezocht naar een nieuwe clubeigenaar. Een vermogende geldschieter, eventueel een groep investeerders, het liefst van Haagse komaf moest ADO verlossen van de Chinese eigenaar. Die betaalt namelijk al een tijdje niet meer, waardoor de club nu in deze situatie zit.  \n  \nMaar tot een overname is het nog steeds niet gekomen. Om uiteenlopende redenen liepen de onderhandelingen steeds spaak. Vaak was het stadion daarbij een struikelblok. De huur die ADO jaarlijks aan Den Haag moet betalen, is vrijwel elke koopkandidaat te gortig. Waardoor de gemeente nu óf daar verandering in moet brengen óf een flink geldbedrag beschikbaar moet stellen waardoor ADO voorlopig uit de problemen is en het zichzelf kan proberen te herstructureren. De komende weken moeten uitwijzen op welke manier de Haagse club gered moet worden.  \n  \nAls het aan de supporters van FC Den Bosch ligt, gebeurt dat uiteindelijk helemaal niet. Want dan wordt ADO in ieder geval 'nooit meer kampioen', zoals ze uit volle borst zingen. Hun eigen ploeg is dit keer in ieder geval niet bij machte om zo'n Haags kampioenschap te dwarsbomen. Het eerste duel tussen beide clubs sinds 2008 eindigt in een 3-2 overwinning voor de thuisclub. Uitgerekend Thomas Verheydt maakt een hattrick. Maar niet eerder in de geschiedenis van hun onderlinge duels was de uitslag van ADO - Den Bosch zo nadrukkelijk bijzaak.","intensity":0,"negativity":0,"cluster_id":6,"similar_texts":"text348"},{"id":"86","publisher":"De Telegraaf","date":"2021-10-12","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/5448a9027989e54720aca2e944d0522e/web/OPS/cciobjects.json&hash=47f694d00c32088e4dc7#/pages/4-5","title":"Personeel basisscholen krijgt loonsverhoging","text":"Personeel basisscholen krijgt loonsverhoging\n\nNa lange onderhandelingen\n\nDen Haag Na lange onderhandelingen zijn onderwijsbonden en werkgevers het eens geworden over een loonsverhoging in het basisonderwijs. Alle medewerkers in het primair onderwijs krijgen er met terugwerkende kracht vanaf 1 januari dit jaar 2,25 procent bij, maakte de Algemene Onderwijsbond (AOb) bekend. In december wordt de eindejaarsuitkering eenmalig verhoogd van 6,3 naar 6,5 procent. Deze nieuwe cao loopt maar tot eind december van dit jaar. Over de verdeling van de 500 miljoen euro die het demissionaire kabinet wil besteden aan het verhogen van lonen voor leraren, schoolleiders en ondersteunend personeel, moeten nog afspraken worden gemaakt.","intensity":0,"negativity":0,"cluster_id":56,"similar_texts":"text636"},{"id":"87","publisher":"De Telegraaf","date":"2021-10-12","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/5448a9027989e54720aca2e944d0522e/web/OPS/cciobjects.json&hash=82e9becad392b84689e7#/pages/1","title":"Pleidooi: corona-ingreep Staphorst","text":"Pleidooi: corona-ingreep Staphorst\n\nDe Hervormde Kerk in Rouveen (gemeente Staphorst). \n\nAmsterdam Experts, zoals epidemioloog Arnold Bosman, maken zich zorgen over het hoge aantal coronabesmettingen in gebieden met een lage vaccinatiegraad. Zo lopen de getallen vooral in Staphorst fors op. In de Overijsselse plaats liggen de aantallen hoger dan in Zwolle, terwijl die stad acht keer zoveel inwoners heeft. \n\nDeskundigen pleiten dan ook voor extra lokale maatregelen in plaatsen als Staphorst. Het lijkt Bosman verstandig om daar weer nadruk te leggen op de anderhalve meter afstand en de mondkapjes opnieuw in te voeren in horeca en scholen. Volgens hem en andere experts is ook extra testen, vooral bij schoolgaande kinderen, een alternatieve optie in gebieden met een lage prikbereidheid. „Je moet die lage vaccinatiegraad compenseren, want zelfs bij een bescheiden toename komt de zorg al in de problemen, omdat die veel verder uitgehold is door de aanhoudende druk.”\n\nBrandhaarden \n\nPagina T6","intensity":0,"negativity":0,"cluster_id":48,"similar_texts":"text545"},{"id":"88","publisher":"De Telegraaf","date":"2021-10-12","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/5448a9027989e54720aca2e944d0522e/web/OPS/cciobjects.json&hash=a66a7002a2dfdbdf0a5a#/pages/34","title":"Poels moet op zoek naar nieuwe ploeg","text":"Poels moet op zoek naar nieuwe ploeg\n\nWielrennen\n\nWout Poels vertrekt bij de ploeg Bahrain-Victorious. Het contract van de 34-jarige Limburger loopt af en wordt niet verlengd. Het is nog onduidelijk voor welke ploeg Poels volgend jaar rijdt.\n\nPoels kwam begin september voor het laatst in actie voor zijn ploeg. Hij eindigde in de Ronde van Spanje op de 23e plaats.\n\nDe Limburger reed twee jaar voor de WorldTour-ploeg uit Bahrein. Poels reed dit jaar in de Tour de France lang in de bolletjestrui, maar eindigde in het bergklassement als tweede achter Tourwinnaar Tadej Pogacar. \n\nDe klimmer kwam eerder uit voor Vacansoleil, Quick-Step en Team Sky (nu Ineos).","intensity":0,"negativity":1,"cluster_id":4,"similar_texts":"text524"},{"id":"89","publisher":"Algemeen Dagblad","date":"2021-10-12","url":"https://krant.ad.nl/titles/algemeendagblad/7908/publications/26583/articles/1462166/40/4","title":"Poels moet weg bij Bahrein","text":"Wout Poels vertrekt bij Bahrain-Victorious. Het contract van de 34-jarige Limburger loopt af en wordt niet verlengd. Het is nog onduidelijk voor welke ploeg Poels volgend jaar rijdt. In een bericht op Twitter neemt Bahrain-Victorious afscheid van zes renners, onder wie Poels. \"Het was een genoegen, we wensen je het allerbeste voor de toekomst\", aldus de ploegleiding.","intensity":0,"negativity":0,"cluster_id":4,"similar_texts":"text119"},{"id":"90","publisher":"De Volkskrant","date":"2021-10-12","url":"https://krant.volkskrant.nl/titles/volkskrant/7929/publications/1383/articles/1462169/24/3","title":"Poels weg bij Bahrain, toekomst onbekend","text":"Wout Poels vertrekt bij de ploeg Bahrain-Victorious. Het contract van de 34-jarige Limburger loopt af en wordt niet verlengd. Het is nog onduidelijk voor welke ploeg Poels volgend jaar rijdt. In een bericht op Twitter neemt Bahrain-Victorious afscheid van zes renners, onder wie Poels. 'Het was een genoegen, we wensen je het allerbeste voor de toekomst', aldus de ploegleiding. Poels kwam begin september voor het laatst in actie. Hij eindigde in de Ronde van Spanje op de 23ste plaats.\n\nKipruto wint 125ste editie van marathon in Boston\n\nDe Keniaan Benson Kipruto heeft de 125ste editie van de marathon in Boston op zijn naam geschreven. De Afrikaanse loper zegevierde in een tijd van 2 uur, 9 minuten en 51 seconden. Het was zijn eerste overwinning in één van de zes grote marathons. Chicago, Tokio, Londen, Berlijn en New York zijn de andere majors in deze atletiekdiscipline. Kipruto won in mei ook al de marathon van Praag. In Boston ging de 30-jarige atleet er op minder dan 10 kilometer voor het einde vandoor waarna hij solo over de finish kwam, luid bejubeld door het publiek in de straten van de Amerikaanse stad. De Ethiopiër Lemi Berhanu, die in 2016 de beste was in Boston, eindigde als tweede op 46 seconden van de winnaar. Zijn landgenoot Jemal Yimer kwam kort achter hem als derde binnen.  \n  \nBij de vrouwen zegevierde Diana Kipyogei, eveneens uit Kenia. Ze finishte in een tijd van 2.24.45. Haar landgenoten Edna Kiplagat (2.25.09) en Mary Ngugi (2.25.20) haalden eveneens het podium. Kip-lagat zegevierde in 2017 in Boston.  \n  \nDe marathon in Boston is de oudste jaarlijkse marathon ter wereld.","intensity":0,"negativity":1,"cluster_id":7,"similar_texts":"text568"},{"id":"91","publisher":"NRC Handelsblad","date":"2021-10-11","url":"https://www.nrc.nl/nieuws/2021/10/10/pogacar-is-de-succesvolste-wielrenner-van-het-jaar-a4061340#20211011-79853-306","title":"Pogacar is de succesvolste wielrenner van het jaar","text":"Wielrennen De Sloveense renner Tadej Pogacar (23) won dit jaar al de Tour en   bekroonde zijn topjaar met een zege in de Ronde van Lombardije, de laatste  klassieker van 2021.  ,Met overwinningen in twee monumentale klassiekers, Luik-Bastenaken-Luik en de Ronde van Lombardije, alsmede zijn (tweede) eindzege in de Tour de France is Tadej Pogacar met afstand de succesvolste wielrenner van 2021. Het Sloveense supertalent sloeg zaterdag bij zijn debuut in de Ronde van Lombardije, de laatste klassieker van het wielerjaar, meteen toe. In de straten van Bergamo versloeg Pogacar na een rit over 239 kilometer zijn Italiaanse medevluchter Fausto Masnada in de eindsprint. De Brit Adam Yates eindigde op een kleine minuut achterstand als derde. Primoz Roglic moest genoegen nemen met de vierde plaats. Op 35 kilometer van de finish, op de Passo di Ganda, was Pogacar in de aanval gegaan. Geen van de favorieten, onder wie zijn landgenoot Roglic, kon hem volgen, ook wereldkampioen Julian Alaphilippe niet. Alleen Masnada slaagde er in de afdaling in aan te haken bij Pogacar, maar de Italiaan kwam duidelijk tekort aan de meet.Roglic, die vorige week nog Milaan-Turijn had gewonnen, mikte in de Ronde van Lombardije op zijn veertiende zege van het seizoen. Maar de winnaar van onder meer de Ronde van Spanje van dit jaar bleek niet meer in topvorm te zijn. Meer dan aanklampen zat er voor hem niet in en alleen dankzij een sterke eindversnelling wist de renner van Jumbo-Visma nog als vierde te eindigen.Pogacar kan terugkijken op een topjaar. In het voorjaar won hij al de Italiaanse rittenkoers Tirreno-Adriatico, gevolgd door de Waalse klassieker Luik-Bastenaken-Luik. In de Tour de France gaf Pogacar de concurrentie vervolgens volledig het nakijken: hij won drie etappes, zijn koppositie in het algemeen klassement kwam geen moment in gevaar en behalve op de gele trui legde hij als beste klimmer ook beslag op de bolletjestrui. WielergroothedenHij is pas 23 en toch heeft Pogacar zich al gevoegd in het rijtje wielergrootheden. Alleen de Belg Eddy Merckx en de Italiaan Fausto Coppi wonnen net als Pogacar in één jaar twee grote klassiekers en de Tour. Bovendien is hij – na Coppi, Merckx en de Fransman Bernard Hinault – de vierde renner ooit die na de Tour de France ook de Ronde van Lombardije wint. „Het is te gek om het seizoen zo af te sluiten. Ik heb er eigenlijk geen woorden voor”, zei Pogacar na zijn machtsvertoon in de straten van Bergamo. „Elke zege is belangrijk, maar ik heb er lang van gedroomd eens de Ronde van Lombardije te winnen. Dat het mij in mijn eerste deelname meteen is gelukt, is te gek. Toen ik aanviel, dacht ik dat ik wel een paar anderen mee zou krijgen, maar kennelijk was iedereen al behoorlijk moe zo aan het einde van het seizoen.”Parijs-ToursVergeleken met Pogacars zege in de ‘Koers van de vallende bladeren’ viel de overwinning van Arnaud Démare een dag later in Parijs-Tours een beetje in het niet. Maar het was de laatste koers van dit jaar met enige allure en voor de 30-jarige Fransman was het zijn grootste succes in een eendaagse koers sinds zijn zege in Milaan-Sanremo (2016). Démare was in de sprint de snelste, vóór zijn landgenoot Franck Bonnamour en de Belg Jasper Stuyven. De Belg Stan Dewulf werd vierde. Op veertig seconden won de Nederlander Danny van Poppel de sprint van een eerste groep achtervolgers.\n\nEen versie van\n\ndit artikel\n\nverscheen ook in\n\nNRC Handelsblad\n\nvan 11 oktober 2021\n\nEen versie van\n\ndit artikel\n\nverscheen ook in\n\nNRC in de ochtend\n\nvan 11 oktober 2021","intensity":0,"negativity":0,"cluster_id":15,"similar_texts":"text161"},{"id":"92","publisher":"Trouw","date":"2021-10-11","url":"https://krant.trouw.nl/titles/trouw/8321/publications/1377/articles/1461455/19/3","title":"Pogacar voegt zich nu al bij iconen als Merckx en Coppi","text":"### Ronde van Lombardije\n\nTadej Pogacar heeft zich op 23-jarige leeftijd al gevoegd bij de allergrootste wielrenners. Hij won dit jaar twee monumentale klassiekers én de Tour de France en dat kunnen alleen Eddy Merckx en Fausto Coppi hem nazeggen.  \n  \nHij is sinds zaterdag na Coppi, Merckx en Bernard Hinault die vierde renner ooit die na de Tour de France ook de Ronde van Lombardije wint. \"Het is te gek om het seizoen zo af te sluiten\", zei de blije Sloveen, die in de straten van Bergamo na 239 kilometer zijn Italiaanse medevluchter Fausto Masnada te snel af was in de eindsprint. \"Elke zege is belangrijk, maar het is wel waar dat ik er lang van heb gedroomd eens de Ronde van Lombardije te winnen\", zei Pogacar na zijn debuut in de herfstklassieker. Adam Yates eindigde op een kleine minuut achterstand als derde. Favoriet Primoz Roglic van Jumbo-Visma werd vierde. Bauke Mollema, in 2019 de winnaar van Lombardije, arriveerde als twintigste.  \n  \nDe Fransman Arnaud Démare won gisteren Parijs-Tours, de laatste grote koers van dit jaar. Démare, die rijdt voor Groupama-FDJ, was in de sprint van een viertal de snelste. Op 40 seconden won Danny van Poppel de sprint van een eerste achtervolgende groep.","intensity":0,"negativity":0,"cluster_id":15,"similar_texts":"text197"},{"id":"93","publisher":"De Volkskrant","date":"2021-10-11","url":"https://krant.volkskrant.nl/titles/volkskrant/7929/publications/1382/articles/1461454/7/1","title":"Polen mag geen 'EU-paria' worden","text":"### Reportage - Pro-Europese demonstraties\n\nOf de huidige regering Polen uit de EU zal leiden, weet Paulina Furman (29) niet zeker. 'Maar diep vanbinnen ben ik er bang voor'. Daarom is ze vandaag naar het Kasteelplein in het centrum van Warschau gekomen. 'Om te laten zien dat de Polen dit niet willen. Wij zijn onze regering niet', zegt ze, terwijl de duizenden mensen om haar heen met Poolse en Europese vlaggen wapperen. Een enkeling heeft twee vlaggen liefdevol aan elkaar geknoopt. 'Wij blijven!' scandeert de massa.  \n  \nEen 'Polexit' klinkt als politieke fictie, maar voor deze demonstranten voelt het akelig dichtbij. Donderdag deed het Poolse constitutioneel hof, feitelijk een verlengstuk van de rechts-nationalistische regering, een uitspraak die een bom onder de Europese rechtsorde legde. Volgens dit gerechtshof prevaleert het Poolse recht in sommige gevallen boven het Europees recht. Het gaat dan specifiek over de hervormingen van de rechterlijke macht in Polen, waarvoor het land meermaals op de vingers is getikt door het Europees Hof in Luxemburg.  \n  \nDe regering in Warschau wil dergelijke uitspraken naast zich neer kunnen leggen. Daarmee zet ze volgens deskundigen de bijl aan de wortel van de Europese rechtsorde. Het primaat van het Europees recht is een van de fundamenten van de samenwerking tussen de lidstaten: het is niet de bedoeling dat landen een uitspraak die ze niet bevalt zomaar kunnen negeren.  \n  \nDe regering moet de uitspraak van het hof nog bekrachtigen. Als ze dat doet, zet Polen een grote stap buiten de Europese rechtsorde.\n\nHet Europese Polen\n\nIn Polen sloeg de uitspraak in als een bom. Donald Tusk, voormalig EU-president en leider van de grootste Poolse oppositiepartij Burgerplatform (PO) riep dezelfde avond nog op tot een demonstratie voor iedereen die 'het Europese Polen wil beschermen'. Alleen al in Warschau hebben 80- à 100 duizend mensen gehoor gegeven aan zijn oproep, blijkt uit cijfers van de plaatselijke autoriteiten. Een rechts-extremistische tegendemonstratie maakt veel lawaai - 'Hou je mond, domme jongen!', zegt een veteraan van de Warschause Opstand (1944) als een tegendemonstrant haar toespraak onderbreekt - maar stelt weinig voor naast de enorme groep Polen die voor de EU op de been is.  \n  \nTussen die massa staat de 67-jarige Maka Cielecka, een groot kartonnen bord in haar handen met de letter 'T'. Samen met acht anderen vormt ze het woord zostajemy ('wij blijven'). 'Ooit was Polen een gerespecteerde lidstaat van de EU. Nu zijn we een paria.' Wat er in Polen gebeurt, vindt ze 'angstaanjagend'. 'En ik ben oud genoeg om me de duistere jaren van het communisme te herinneren. Wat ik nu zie, die pure machtshonger van de regering, maakt me bang.' Ze hoopt dat het protest laat zien dat de Poolse bevolking voor de EU is.  \n  \nWant dat is zo. De statistieken verschillen licht, maar over het algemeen wil meer dan 80 procent van de Polen in de EU blijven. 53 procent van de inwoners heeft een positief beeld van de EU, slechts 8 procent een negatief beeld. In augustus steeg het aantal voorstanders van een Polexit voor het eerst in lange tijd, naar 17 procent. Maar volgens een nieuwe peiling van eind september, wil 88 procent van de Polen in de EU blijven. Ongeveer de helft van de ondervraagden is bang dat regeringspartij PiS aanstuurt op een Polexit.  \n  \nDe Poolse regering ontkent dit. Premier Mateusz Morawiecki schreef na de uitspraak: 'Polen heeft een plaats in de familie van Europese naties.' Volgens hem bevestigt de uitspraak van het hof alleen dat de Poolse grondwet boven andere rechtsbronnen gaat. De regering verwijt de oppositie dat ze het thema constant aangrijpt om stemming te maken in het land. 'Dit is al de vierde Polexit dit jaar', schamperde de onderminister van Buitenlandse Zaken op de radio. De EU is inderdaad een dankbaar onderwerp voor de Poolse oppositie, juist omdat het zo veel steun geniet onder de Poolse bevolking. Over andere thema's, zoals migratie of abortus, bestaat minder brede consensus, ook binnen de oppositie.  \n  \nDat neemt niet weg dat de Poolse regering met de uitspraak van het constitutioneel hof of hard aanstuurt op escalatie van het conflict met de EU. Brussel kaatst de bal terug door de geldkraan dicht te schroeven: het coronaherstelplan, goed voor 36 miljard euro, is nog niet goedgekeurd. Tot 2027 moet Polen ruim 125 miljard ontvangen uit de Europese begroting.  \n  \n'Natuurlijk wil ik niet dat we worden afgesneden van EU-geld', zegt demonstrant Maciej Izdychowicz (38). Hij wappert met een Poolse vlag, naast hem wappert een vriend met een EU-vlag. Hij is 'teleurgesteld' over het jarenlange gebrek aan actie vanuit de EU. Dan maar een drastische maatregel als het opschorten van EU-geld. 'Je bent of lid van de EU of niet. Als je lid bent heb je rechten én plichten.'  \n  \n-  \n  \nPagina 12  \nCommentaar EU-lidmaatschap","intensity":0,"negativity":0,"cluster_id":49,"similar_texts":"text626"},{"id":"94","publisher":"De Telegraaf","date":"2021-10-12","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/5448a9027989e54720aca2e944d0522e/web/OPS/cciobjects.json&hash=b4679469a09dd4dd8cde#/pages/14-15","title":"Polen staat niet alleen in strijd tegen Europees Hof","text":"Polen staat niet alleen in strijd tegen Europees Hof\n\nANALYSE\n\nIn Hongarije en Frankrijk gaan stemmen op die Polexit steunen\n\nHet zit de Europese Unie niet mee. Na de Brexit zorgt nu de ‘juridische Polexit’ voor hoofdbrekens in Brussel. Zodra het omstreden arrest van het Pools Constitutioneel Hof is gepubliceerd in het staatsblad weegt het Pools recht zwaarder dan het Europees recht. \n\nDat Europees recht wordt gezien als de juridische basis van de EU. In simpele taal: het Europees Hof in Luxemburg waakt als scheidsrechter voor een gelijk speelveld in alle lidstaten. De uitspraken zijn bindend en hebben voorrang op nationale rechtsspraak.\n\nExperts vrezen dat de samenwerking tussen alle lidstaten wordt ondermijnd zodra één lidstaat dit principe niet meer onderschrijft. Alle hoofdsteden kunnen wel een lijstje maken met regels uit Brussel die ze het liefst vandaag nog overboord kieperen. Neem in Nederland de desastreuse stikstofregels of het verbod op pulsvisserij. \n\nToch trekt niet alleen Polen het Europees recht in twijfel. De Hongaarse premier Viktor Orbán heeft zijn politieke steun uitgesproken richting Warschau. Ook het Duitse Grondwettelijke Hof zaagt aan de stoelpoten van Luxemburg door uitspraken kritisch te becommentariëren of in twijfel te trekken. \n\nNu proberen ook proberen politici rechts van president Emmanuel Macron er een nummer van te maken bij de aankomende Franse presidentsverkiezingen. Marine Le Pen verdedigt Polen, net als de in Frankrijk veelbesproken rechtse opiniemaker Éric Zemmou. Voormalig Brexit-onderhandelaar en presidentskandidaat Michel Barnier heeft vorige maand gezegd dat Frankrijk zijn ‘juridische soevereiniteit’ ten opzichte van de EU moet herwinnen. \n\nBrussel en een meerderheid van de EU-lidstaten wil hier niets van weten en moeten nu wel ingrijpen tegen Polen. Op korte termijn zou dat kunnen door de geldkraan dicht te draaien. Een juridische oplossing is een aanpassing van de Poolse grondwet, maar die stap is op dit moment politiek zeer onwaarschijnlijk. De Poolse premier zelf heeft immers het grondwettelijk hof gevraagd om te onderzoeken wiens recht uiteindelijk gelijk heeft. Waarschijnlijk zal de Europese Commissie naar het Hof in Luxemburg stappen. Ironisch want Warschau legt de uitspraken van dit hof nu al regelmatig naast zich neer. \n\nAlexander Bakker","intensity":0,"negativity":1,"cluster_id":50,"similar_texts":"text413"},{"id":"95","publisher":"De Telegraaf","date":"2021-10-12","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/5448a9027989e54720aca2e944d0522e/web/OPS/cciobjects.json&hash=495e71636a6ec1c38afa#/pages/24-25","title":"Pon in tien jaar tijd naar kop van peloton","text":"Pon in tien jaar tijd naar kop van peloton\n\nFamiliebedrijf slaat grootste slag in Amerika\n\ndoor Gert van Harskamp en  Edwin van der Schoot\n\nAmsterdam Pon Holdings is sinds maandag de grootste fietsenmaker ter wereld. Tien jaar nadat de investeringsmaatschappij van de familie Pon via een overname van Gazelle de fietsenmarkt instapte, verdrong het Giant van de eerste plek.\n\nPon.Bike telt namelijk $810 miljoen neer voor de aankoop van Dorel Sports, de fietsendivisie van het Canadese Dorel-conglomeraat. Dat heeft sterke marktposities in met name Noord- en Zuid-Amerika.\n\nPortfolio\n\nPon laat weten dat de overname ’volledig past’ in zijn strategie. ,,Pon heeft als strategie door te groeien in een breed portfolio van merken. In elk segment fiets wil Pon een groot merk hebben. Met deze deal is dat in een klap gelukt,” aldus een woordvoerder.\n\nZo heeft Dorel Sports met Cannondale een groot racefietsenmerk en is GT groot in BMX-fietsen en mountainbikes. In de overnamebuit zit ook het merk Charge, producent van de in de VS zeer populaire elektrische stadsfietsen, en Schwinn, naar eigen zeggen het nummer één fietsenmerk in de VS. Pon bezit al onder meer Gazelle, Swapfiets, Kalkhoff en Cervelo.\n\nVolgens de woordvoerder sluit de overname ook aan bij de geografische spreiding die Pon zoekt. ,,Op die markten wil Pon ook sterk zijn. Dat is het bedrijf nu in de Verenigde Staten, maar ook in Latijns-Amerika.” \n\nDat de Verenigde Staten een groeimarkt zijn voor fietsen, blijkt wel uit de verkoopcijfers. Volgens data-analist NPD Group is de fietsenverkoop in het coronajaar 2020 in de Verenigde Staten met 65% gestegen. De verkoop van elektrische fietsen groeide afgelopen jaar maar liefst met 145%. \n\nAccell\n\nWaar Pon in de VS op zoek is naar groei, heeft concurrent Accell (bekend van Batavus en Sparta) juist een terugtrekkende beweging gemaakt. Pon nam nog geen twee maanden geleden de Californische fietswinkelketen Mike’s Bikes over, terwijl fietsenmaker Accell in 2019 al zijn lokale merken op de Amerikaanse markt van de hand deed. \n\n,,Dat Pon juist uitbreidt in de VS en Accell zich terugtrekt, komt omdat Accell geen toonaangevende merken had in de VS en dat maakte het voor Accell erg lastig”, legt Martijn den Drijver, analist bij ABN Amro ODDO BHF uit. ,,Pon heeft merken in de Verenigde Staten, zoals Cervélo en Santa Cruz. De merken van Dorel zijn complementair aan het portfolio van Pon.” \n\nDaarnaast past de overname van Dorel volgens Den Drijver prima bij het bedrijf dat Pon wil zijn. Dat is niet louter het verkopen van de auto’s van Volkswagen en het maken en verkopen van fietsen. ,,Pon wil aanbieder zijn van Mobility as a Service. Daar horen leaseauto’s, leasefietsen, maar ook deelfietsen van Swapfiets bij. De groeiende markt van met name e-bikes in de VS past hier heel goed bij.” \n\nVijandig\n\nIn 2017 nog probeerde Pon het beursgenoteerde Accell uit Heerenveen over te nemen, maar dat mislukte omdat Accell het bod te laag vond. Daarop bouwde Pon ’vijandig’ een belang van ruim 20% op in Accell. Ook dat leidde tot niks. Begin 2021 verkocht Pon de laatste aandelen Accell weer. \n\nDorel Sports is een dochter van het Canadese Dorel Industries, een conglomeraat dat onder meer Maxi Cosi autostoeltjes maakt. Pon is ook een conglomeraat met €7,5 miljard omzet en 14.000 werknemers. \n\nPon zette in 2011 zijn eerste stappen op de fietsmarkt met de overname van Gazelle. In de toekomst ziet het veel in elektrische fietsen.","intensity":0,"negativity":1,"cluster_id":3,"similar_texts":"text208"},{"id":"96","publisher":"De Volkskrant","date":"2021-10-12","url":"https://krant.volkskrant.nl/titles/volkskrant/7929/publications/1383/articles/1462169/22/1","title":"Pon slaat slag in VS en wordt grootste fietsfabrikant","text":"Pon, eigenaar van fietsenmerk Gazelle, neemt het Amerikaanse Dorel Sports over, de maker van onder meer Cannondale-fietsen. Met de overname wordt de fietsendivisie van Pon naar eigen zeggen de grootste fietsenfabrikant ter wereld. Met de transactie is iets meer dan 700 miljoen euro gemoeid.  \n  \nHet gezamenlijke fietsenbedrijf is goed voor een jaarlijkse omzet van 2,5 miljard euro. Met dat bedrag stoot Pon het Taiwanese Giant van de troon.  \n  \nPon stond vanaf 1931 vooral bekend als autohandelaar, die importeur werd van merken als Continental, Volkswagen, Porsche, Seat en Skôda. Het bedrijf begon in 1895 in Amersfoort als fietsenmakersbedrijf opgezet door Mijndert Pon. Zijn zonen Ben en Wijnand gingen in auto's.  \n  \nTien jaar geleden keerde Pon gedeeltelijk terug naar zijn wortels, met de overname van Koninklijke Gazelle uit Dieren. Later volgden Kalkhoff en Focus in Duitsland, Cervélo en Santa Cruz in de VS en het Nederlandse Urban Arrow en BBB Cycling.  \n  \nPon.Bike is inmiddels goed voor 1,5 miljard euro omzet per jaar. Daar komt straks circa 1 miljard euro bij van Dorel. Topman Janus Smalbraak van Pon Holdings spreekt in een verklaring van een logische stap voor het bedrijf, dat zichzelf als een mobiliteitsspecialist ziet. Het levert speciale passen waarvan 140 duizend mensen gebruikmaken en is betrokken bij de Swapfiets, waarmee 215 duizend mensen een fiets huren. Mede door schaalgrootte kan het bedrijf volgens Smalbraak beter inspelen op de groeiende vraag naar fietsen, ook elektrische.  \n  \nDe fietsmerken van Pon produceren jaarlijks rond de 700 duizend fietsen, waarvan 275 duizend bij Gazelle. Rond de eeuwwisseling produceerde de huidige marktleider 380 duizend fietsen per jaar.","intensity":0,"negativity":1,"cluster_id":24,"similar_texts":"text86"},{"id":"97","publisher":"De Volkskrant","date":"2021-10-11","url":"https://krant.volkskrant.nl/titles/volkskrant/7929/publications/1382/articles/1461454/6/3","title":"President Taiwan vastberaden om democratie te verdedigen: 'Wij buigen niet voor China'","text":"Taiwan zal zijn verdediging blijven versterken, zodat niemand het land kan dwingen het pad te volgen dat China ervoor heeft uitgestippeld. De Taiwanese president Tsai Ing-wen heeft dit zondag gezegd in zijn toespraak ter gelegenheid van de nationale feestdag. Het land herdenkt die dag dat in 1949 de Republiek van China werd gesticht - de officiële naam van Taiwan. 'We hopen op een versoepeling van de betrekkingen tussen beide staten en zullen niet overhaast handelen. Maar er mag absoluut niet de illusie bestaan dat het Taiwanese volk onder druk zal buigen', zei Tsai Ing-wen.  \n  \nDe Chinese leider Xi Jinping drong er zaterdag nog op aan dat er een hereniging moet komen tussen China en Taiwan. 'Taiwanees separatisme is het grootste obstakel voor eenwording van het moederland. Een vreedzame hereniging is het beste voor alle Taiwanezen', aldus Xi.  \n  \nMaar Tsai laat weten daar weinig voor te voelen. 'We zullen onze nationale defensie blijven versterken en onze vastberadenheid tonen om onszelf te verdedigen. China beschouwt het eiland voor de Chinese kust als een afvallige provincie.","intensity":1,"negativity":0,"cluster_id":52,"similar_texts":"text184"},{"id":"98","publisher":"NRC Handelsblad","date":"2021-10-11","url":"https://www.nrc.nl/nieuws/2021/10/10/sebastian-kurz-maakt-een-diepe-val-maar-op-watten-a4061314#20211011-79853-104","title":"Sebastian Kurz maakt ‘een diepe val, maar op watten’","text":"Oostenrijk Zaterdag trad  kanselier Kurz af omdat Justitie onderzoek naar hem doet wegens corruptie. Maar het zou Oostenrijk verbazen als zijn rol nu ook is uitgespeeld. ,Hij werd het Wunderkind van de Oostenrijkse politiek genoemd. En ‘de nieuwe Metternich’. Tien jaar lang was Oostenrijk in de ban van een jonge, getalenteerde politicus, die zijn land bevrijdde van de eeuwige, stroperige coalities van sociaal-democraten en conservatieven. Die zijn uitgebluste partij een vliegende doorstart gaf, en die het met beloftes over hervormingen en innovatie uiteindelijk tot kanselier schopte: Sebastian Kurz.Zaterdag moest hij aftreden, 35 jaar oud. Justitie doet onderzoek naar hem op verdenking van bedrog, omkoperij en corruptie. Met een groepje getrouwen uit zijn conservatieve ÖVP zou hij vanaf 2016 belastinggeld hebben gebruikt om zijn imago in de media te verfraaien, concurrenten opzij te zetten en zo de weg naar de top te plaveien. De bewijzen liegen er niet om: justitie deed vorige week huiszoekingen bij tien verdachten, onder wie Kurz, op basis van 104 pagina’s vol incriminerende chats en mails – fascinerende inkijkjes in de cynische machtsspelletjes die in de Weense corridors zijn gespeeld. De grote vraag in Oostenrijk is nu: is het tijdperk-Kurz echt voorbij, of is dit een tijdelijke stap opzij, een gecalculeerde manoeuvre die uiteindelijk Kurz’ macht kan consolideren? Velen vermoeden het laatste. Kurz wordt fractieleider van de ÖVP in het parlement – een instelling die hem immuniteit verleent (hoewel niet met terugwerkende kracht) maar waar hij vaak met nauwverholen dédain over spreekt. Minister van Buitenlandse Zaken Alexander Schallenberg, die zijn carrière grotendeels aan Kurz te danken heeft, neemt zijn plaats als kanselier in. Schallenberg valt als ÖVP-lid onder partijleider Kurz. Hoe onafhankelijk hij kan zijn, of mag zijn, moet nog blijken. Kurz kan als fractieleider zelfs bij kabinetsvergaderingen aanschuiven.Kurz kan als fractieleider zelfs bij kabinetsvergaderingen aanschuivenVelen denken dat Kurz eerst zijn naam wil zuiveren, om dan als kanselier terug te kunnen keren – reculer pour mieux sauter. Politiek analist Thomas Hofer noemt Kurz’ aftreden in de krant Kurier „een diepe val, maar op watten”: Kurz blijft immers leider van de machtigste partij van het land. De regeringscoalitie met de Groenen blijft overeind, Schallenberg zou Kurz’ stoel tijdelijk warmhouden. Hans Rauscher, een van de nestors van de Oostenrijkse journalistiek, voorspelt in Der Standard: „Met Kurz heb je geen rust en geen vrede, met Tricky Sebastian is tumult gegarandeerd.” In zijn toespraak zaterdagavond gaf Kurz toe dat hij fouten heeft gemaakt: „Ik ben ook een mens. Ik heb ook emoties.” Maar hij ontkende dat hij zijn weg naar de top dankt aan omkoperij met 1,3 miljoen euro belastinggeld en aan gemanipuleerde opiniepeilingen. Volgens hem zijn de chats, waarin hij partijgenoten afkraakt en medewerkers bedankt voor een vervalste peiling, uit hun verband gerukt. „Ik wil en zal mijn onschuld bewijzen.”De ‘Ibiza-video’Het is interessant om te zien hoe Kurz vorige week, na de huiszoekingen, compleet in een hoek gedreven leek – en hoe hij nu, door zijn terugtreden „in het belang van het land”, de regie weer ter hand neemt. Kurz regeerde sinds januari 2020 met de Groenen. Dat was een verstandscoalitie: hij had geen andere opties. Zomer 2017, toen hij minister was en partijleider werd, blies hij de regering van ÖVP en SPÖ op. Iedereen die hem kent, weet dat hij een bloedhekel aan de socialisten heeft. Hij wil nooit meer met hen in één regering. Daarna vormde hij, eind 2017, een regering met de extreem-rechtse FPÖ. Ook die klapte na anderhalf jaar, na de ‘Ibiza-video’ waarin toenmalig FPÖ-leider Heinz-Christian Strache een boekje open doet over duistere zaakjes in de politiek. Kurz voelde zich gepakt, en wil ook niet meer met de FPÖ regeren. Nu, met justitie op zijn hielen vanwege chats die in het onderzoek naar de Ibiza-video boven water kwamen, heeft hij ook zijn krediet bij de Groenen verbrand. Als de regering zou vallen, zou het de derde achtereenvolgende coalitie zijn die door Kurz’ toedoen ontploft. Er is geen partij over waarmee hij kan regeren. Ekotaks: het Groene vlaggenschipDe Groenen hebben veel van Kurz geslikt: snoeiharde migratiepolitiek; continue dwarsliggerij in Brussel; pesterij tegen de Groene Gezondheidsminister, die tenslotte overspannen de aftocht blies. Ze slikten het allemaal, om hún agenda te kunnen verwezenlijken, zoals de OV-jaarkaart en een ecotaks. De huiszoekingen waren voor de Groenen, dé anti-corruptiepartij bij uitstek, de druppel. Maar als de regering valt, komt er geen Ecotaks. Dus om dit Groene vlaggenschip te redden, brengen de Groenen niet de regering ten val maar eisten ze alleen het vertrek van Kurz. Onder een „brandschone vervanger” wilden zij met deze coalitie verder.Zij krijgen dus hun zin. Maar deze oplossing is ook goed voor Kurz – al voelt hij zich nu verraden door de Groenen: hij smoort zo interne partijtwisten over zijn functioneren, herstelt het beschadigde imago van zijn land in Europa én krijgt tijd om nieuwe strategieën uit te dokteren. En dat hij dat laatste gaat doen, daar twijfelt helemaal niemand aan.\n\nLees ook deze column van Caroline de Gruyter over de EU, de rechtsstaat, en Kurz.\n\nNieuwe kanselier Getraind voor de tweede viool\n\nAls iemand de Oostenrijkse politieke slangenkuil kent, is het Alexander Schallenberg, de nieuwe kanselier. En hij kent die vooral door de ogen van Sebastian Kurz, de man die hem, diplomaat, enorme promoties bezorgde. Schallenberg (Bern 1969) is van adellijke afkomst. Zijn vader was ambassadeur en secretaris-generaal op het ministerie van Buitenlandse Zaken. Schallenberg groeide op in India, Spanje en Frankrijk. Hij studeerde in Wenen, Parijs (rechten) en het Europacollege in Brugge. Hij werkte als jurist op de Oostenrijkse Permanente Vertegenwoordiging in Brussel en kent het Europees verdrag als zijn broekzak. Als woordvoerder van het ministerie was hij vaak met journalisten in koffiehuizen te vinden. Hij kon (off record) gevat zijn over politici – maar Kurz had hij meteen hoog zitten. Kurz maakte hem directeur Europa en later topstrateeg in de kanselarij. Na de val van Kurz’ regering met de FPÖ (juni 2017) werd Schallenberg minister. Hij bleef dat in de latere regering met de Groenen. Hoe onafhankelijk Schallenberg kan opereren, moet nog blijken. Hij is intelligent, maar getraind om tweede viool te spelen. Hij werd pas onlangs lid van de ÖVP. Schallenberg is gescheiden en heeft vier kinderen.\n\nNieuwsbrief\n\nNRC De Haagse Stemming\n\nVolg de formatie op de voet en word zelf een Haagse ingewijde\n\nInschrijven\n\nEen versie van\n\ndit artikel\n\nverscheen ook in\n\nNRC Handelsblad\n\nvan 11 oktober 2021\n\nEen versie van\n\ndit artikel\n\nverscheen ook in\n\nNRC in de ochtend\n\nvan 11 oktober 2021","intensity":0,"negativity":2,"cluster_id":52,"similar_texts":"text681"},{"id":"99","publisher":"Algemeen Dagblad","date":"2021-10-11","url":"https://krant.ad.nl/titles/algemeendagblad/7908/publications/26564/articles/1461451/3/2","title":"Slachtoffer schietpartij café Utrecht wilde ruzie sussen","text":"### Politie zoekt nog naar de schutter met de bijnaam 'De Vleermuis'\n\nArd Schouten Indra Jager  \n  \nUtrecht  \n  \nDe politie heeft een verdachte op basis van getuigenverklaringen. De man woont ook in Utrecht en is nog voortvluchtig. Bij de schietpartij voor café De Plak in de Utrechtse wijk Lombok raakte ook een vrouw uit Utrecht gewond. Zij kon op eigen kracht het ziekenhuis bereiken. Zij zou voor zover bekend niets met de ruzie van doen hebben gehad. Ze is op dit moment nog niet aanspreekbaar, aldus de politie.  \n  \nDe dood van de 37-jarige Utrechter Paul, vader van drie kinderen, is hard aangekomen bij zijn familie, in de Utrechtse uitgaanswereld en binnen de fanatieke supportersgroepen van FC Utrecht. Ook bij voetbalvereniging VVJ, waar Paul actief was, heerst verslagenheid. Paul, die als kleine zelfstandige een schildersbedrijfje runde, staat bekend als een harde werker. ,,Hij ging graag op stap, maar was zeker geen ruziezoeker. Eerder andersom.''  \n  \nDe politie onderzoekt de eerste getuigenissen die melden dat de schutter - het zou gaan om een licht getinte, tengere man - verhaal kwam halen in De Plak bij iemand met wie hij een sluimerend conflict heeft. De aard van dat conflict is vooralsnog onduidelijk, maar zou enkele maanden geleden zijn ontstaan op een camping waarop beide families verbleven. De politie heeft het gezin van de gezochte schutter - met de bijnaam 'De Vleermuis' - op een onbekend adres ondergebracht. Er wordt in politiekringen rekening gehouden met een wraakactie.\n\nOnderzoek\n\nTerwijl de jacht op de schutter in volle gang was, deed een unit van de Forensische Opsporing uitgebreid sporenonderzoek voor het café. De politie was voor het onderzoek ook bij een woonwagenkamp in de wijk Overvecht. Er waren aanwijzingen dat de gevluchte schutter zich mogelijk in die omgeving zou bevinden.  \n  \nOp sociale media ging het gerucht dat de schietpartij voor het café verband zou houden met de vondst van een dode vrouw donderdagavond op een parkeerterrein in Eemnes. ,,Dat is niet het geval'', meldde de politie in een verklaring. ,,Er zijn geen aanwijzingen dat deze incidenten gelinkt zijn aan elkaar.''  \n  \nCafé De Plak is op last van burgemeester Sharon Dijksma gesloten. ,,Er is besloten tot een directe sluiting van vier weken. In deze periode kan de rust rond het bedrijf wederkeren en heeft de politie de tijd om verder onderzoek te doen'', meldde de gemeente Utrecht.\n\n'Hart van goud'\n\nOp sociale media heerst grote verslagenheid om de dood van Paul. Zijn broer plaatste een foto van zichzelf en Paul. 'Wat gebeurt er allemaal?' vraagt een bekende van het slachtoffer zich af. Een ander schrijft: 'Maatje, waarom jij? Hart van goud, zo ken ik er maar weinig. Heel veel sterkte voor de hele familie.'  \n  \nEnkele mensen uit de omgeving van Paul hebben hun profielfoto op Facebook ingewisseld voor een zwart lintje met de naam van het slachtoffer erop. Iemand postte een foto van Paul met daaronder de woorden: 'Onze harten huilen, zijn gebroken door dit... Lieve Paul, waarom nou jij? We gaan je ongelofelijk missen, maat, topper. Wij denken aan jouw drie mooie meiden, aan je vader en moeder, broer en zussen. Wat een ellende. Wat een verdriet. Rust zacht, liefie.'  \n  \nIn Utrechtse Facebookgroepen gaat het ook rond. 'RI.P. Paul. Vreselijk', post iemand in de groep Utrecht voor echte Utrechters. 'Ik kende hem niet goed, maar via via. Vreselijk voor zijn vrouw en kindjes.'","intensity":0,"negativity":2,"cluster_id":54,"similar_texts":"text608"},{"id":"100","publisher":"NRC Handelsblad","date":"2021-10-11","url":"https://www.nrc.nl/nieuws/2021/10/10/steeds-meer-het-oranje-van-louis-van-gaal-a4061316#20211011-79853-101","title":"Steeds meer het Oranje van Louis van Gaal","text":"Nederlands elftal De bondscoach drukt steeds meer  zijn stempel op het Nederlands elftal, dat  maandag voor de WK-kwalificatie tegen Gibraltar speelt. ,Plotseling verdween de ontspanning van het gezicht van Louis van Gaal. De persconferentie voorafgaand aan het WK-kwalificatieduel met Letland afgelopen vrijdag was al even bezig toen een camerajournalist de bondscoach vroeg naar zijn gedachten over verdediger Matthijs de Ligt, reserve onder Van Gaal. De 70-jarige trainer begon nog rustig aan zijn antwoord – De Ligt was volgens hem na een mindere periode bij zijn club Juventus „uit de duisternis herrezen” – maar eindigde zijn verhaal flink geïrriteerd. Informeren naar spelers was „impertinent” vond Van Gaal. „Ik ga toch ook niet over jouw kwaliteiten als cameraman praten”, beet hij de journalist toe. Het is typisch Van Gaal, zou je kunnen zeggen. Hoe vaak ruziede hij in zijn ruim dertigjarige trainersloopbaan al niet met de pers omdat vragen, opmerkingen of artikelen hem niet bevielen? Toch vormde zijn vinnige reactie óók een contrast met de ontspannen, soms zelfs jolige versie van zichzelf die Van Gaal was sinds hij eind augustus zijn pensioen onderbrak om het Nederlands elftal naar het WK in Qatar te leiden. Alsof de ontspanning, opgebouwd in vijf voetballoze jaren, langzaam maar zeker minder vanzelfsprekend wordt. Het past bij een trainer die steeds nadrukkelijker zijn stempel drukt op Oranje. De eerste drie kwalificatieduels onder Van Gaal, begin september tegen Noorwegen (1-1), Montenegro (4-0) en Turkije (6-1), maakte hij de opstelling. Veel verder ging zijn verantwoordelijkheid niet, benadrukte Van Gaal destijds. Hij erfde een selectie van zijn voorganger, Frank de Boer, en had maar anderhalve dag gehad om ze voor te bereiden op de eerste wedstrijd. Een cruciaal duel nota bene, uit tegen Noorwegen, dat in punten gelijkstond met Nederland. Zijn aanstelling was om die reden zelfs een „grote gok”, zei Van Gaal bij zijn presentatie, want hij was een „procestrainer” die nu eenmaal tijd nodig had om een team te kneden. Kortom, kritiek op het Nederlands elftal raakte hem toen nog niet direct. Was het misgegaan, dan kon Van Gaal daar niet zo gek veel aan doen. Die vrijblijvendheid is eraf. Het Nederlands elftal wordt steeds meer het Oranje van Louis van Gaal. Met vier gespeelde wedstrijden heeft hij de spelers inmiddels uitgebreid gesproken en hebben ze kunnen wennen aan zijn veeleisende manier van werken. Van Gaal vindt Oranje een fantastische groep, benadrukt hij keer op keer, zowel kwalitatief als qua werklust en onderlinge verhoudingen. Klinkt er kritiek op een van zijn spelers, dan neemt de bondscoach hem nadrukkelijk in bescherming. Hiërarchie opengebrokenNiettemin heeft Van Gaal de hiërarchie in de selectie opengebroken. Ajax-middenvelder Davy Klaassen is gepromoveerd tot basisspeler, net als PSV-aanvaller Cody Gakpo, die op het EK afgelopen zomer niet verder kwam dan één korte invalbeurt tegen Noord-Macedonië. Ook gunde Van Gaal Guus Til (Feyenoord) na drie jaar afwezigheid een rentree en nam hij buitenspeler Noa Lang (Club Brugge) en de onbekende keeper Mark Flekken (Freiburg) voor het eerst op in de selectie. „Een echte van Gaal-keeper”, zei de bondscoach over Flekken, die blijkbaar goed is met de bal aan de voet. Daar staat tegenover dat middenvelder Marten de Roon en Matthijs de Ligt, vaste basisspelers onder De Boer, nu genoegen moeten nemen met een plek op de bank. Zelfs reserve-aanvoerder Georginio Wijnaldum kan niet helemaal gerust zijn. Hij heeft veel krediet bij Van Gaal, die hem tijdens zijn vorige periode als bondscoach meenam naar het WK in Brazilië (2014), ondanks een blessure. Daar presteerde de middenvelder uitstekend. Maar Wijnaldum is bij zijn nieuwe club Paris Saint-Germain op de bank beland en daar maakt Van Gaal zich „zorgen” om, zei hij vorige week. De spelers weten: niemand is bij voorbaat zeker van zijn plek. Door de grootte van de selectie belanden sommige spelers zelfs op de tribune. Dat betekent echter niet dat ze aan het zicht van de bondscoach ontsnappen. Integendeel. Van Gaal houdt nauwgezet in de gaten hoe zijn spelers met teleurstellingen omgaan. Hij wil zeker weten dat eigenbelang het teamgevoel niet in de weg zal staan op het WK in Qatar.Zover is het nog niet. In en tegen Letland vrijdag, waar de geschorste Wijnaldum naast verdediger Nathan Aké en doelman Joël Drommel op de tribune zat, zag Van Gaal de wedstrijd die hij had voorspeld.Gibraltar geen probleem De Letten verdedigden gedisciplineerd. Nederland kwam er ondanks „totale pressing” maar moeizaam doorheen en gaf door slordigheden van onder anderen Frenkie de Jong en Virgil van Dijk zelfs een paar kansen weg, de grootste in de laatste minuut. Dankzij een knappe redding van keeper Justin Bijlow en een doelpunt van Klaassen bleef het 0-1. Daardoor liep Nederland twee punten uit op nummer twee in de groep Noorwegen, dat gelijk speelde tegen Turkije (1-1). Dus was Van Gaal tevreden, zei hij na afloop. Dat was te merken zondag, tijdens de persconferentie voorafgaand aan de wedstrijd tegen Gibraltar die maandagavond wordt gespeeld in Rotterdam. Anders dan Letland zal Gibraltar het Nederlands elftal geen problemen geven, weet Van Gaal, die de media ontspannen te woord stond. Spannend wordt het pas weer in november, als Oranje de kwalificatiereeks afsluit met wedstrijden tegen Montenegro (uit) en concurrent Noorwegen (thuis). Bij goede resultaten kwalificeert Nederland zich volgende maand voor het WK in Qatar. Dan heeft Louis van Gaal, die wil experimenteren met andere systemen (5-3-2 in plaats van 4-3-3 bijvoorbeeld) nog een klein jaar de tijd om Oranje definitief naar zijn hand te zetten.\n\nEen versie van\n\ndit artikel\n\nverscheen ook in\n\nNRC Handelsblad\n\nvan 11 oktober 2021\n\nEen versie van\n\ndit artikel\n\nverscheen ook in\n\nNRC in de ochtend\n\nvan 11 oktober 2021","intensity":0,"negativity":0,"cluster_id":18,"similar_texts":"text488"},{"id":"101","publisher":"Algemeen Dagblad","date":"2021-10-12","url":"https://krant.ad.nl/titles/algemeendagblad/7908/publications/26583/articles/1462166/36/1","title":"Tannane terug naar de beloften","text":"Vitesse heeft Oussama Tannane teruggezet naar de beloften. De 27-jarige middenvelder maakt vanaf vandaag voor onbepaalde tijd deel uit van de selectie van Vitesse onder 21. Hoofdtrainer Thomas Letsch zette Tannane eind vorige maand al uit de A-selectie, omdat de spelmaker volgens de Duitser niet de juiste focus had.  \n  \nDe Marokkaanse international voerde afgelopen week gesprekken met de clubleiding over ontbinding van zijn contract, dat tot het einde van dit seizoen loopt. Die gesprekken leverden echter geen overeenstemming op. Tannane hoopte afgelopen zomer net als Riechedly Bazoer op een transfer, maar voor beiden kwam die er niet. Letsch zette Tannane in de eerste weken van het seizoen nogal eens op de bank en daar was de spelmaker niet blij mee.","intensity":0,"negativity":2,"cluster_id":45,"similar_texts":"text501"},{"id":"102","publisher":"De Telegraaf","date":"2021-10-12","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/5448a9027989e54720aca2e944d0522e/web/OPS/cciobjects.json&hash=86831be17ce38a07389a#/pages/4-5","title":"Tegemoetkoming voor oud-piloot Julio Poch","text":"Tegemoetkoming voor oud-piloot Julio Poch\n\nVanwege onterechte detentie\n\nDen Haag De Nederlands-Argentijnse oud-piloot Julio Poch en demissionair justitieminister Ferd Grapperhaus zijn het eens geworden over een financiële tegemoetkoming voor de onterechte gevangenschap van Poch in Argentinië. \n\nHet gaat om een tegemoetkoming voor een deel van de door hem geleden schade en nog te lijden schade op humanitaire gronden, schrijft de minister aan de Tweede Kamer. De hoogte van het bedrag wordt niet bekendgemaakt. Grapperhaus benadrukt dat de tegemoetkoming niet betekent dat de Staat aansprakelijkheid erkent. \n\nPoch zat acht jaar in de gevangenis voor mogelijke betrokkenheid bij de zogenoemde dodenvluchten in Argentinië ten tijde van het regime van Jorge Videla, in de jaren tachtig. Hij werd uiteindelijk vrijgesproken.","intensity":0,"negativity":0,"cluster_id":31,"similar_texts":"text497"},{"id":"103","publisher":"Algemeen Dagblad","date":"2021-10-12","url":"https://krant.ad.nl/titles/algemeendagblad/7908/publications/26583/articles/1462166/11/1","title":"Terugbetaling slachtofferstoeslagenaffaire verkeert in 'zwaar weer'","text":"### Stress onder gedupeerde ouders loopt op\n\n1 Waarom klinkt er nu een noodkreet?\n\nKort gesteld: omdat Nationale ombudsman Reinier van Zutphen het ziet misgaan. Het kabinet beloofde de tienduizenden gedupeerde ouders te compenseren omdat zij door de Belastingdienst onterecht als fraudeur met de kinderopvangtoeslag werden aangemerkt. Ook hebben duizenden ouders recht op compensatie omdat ze onevenredig veel geld hebben moeten terugbetalen, nadat ze een klein administratief foutje hadden gemaakt. Maar het herstel zit 'in zwaar weer', constateert de ombudsman. ,,Ouders lopen nog steeds vast, het herstel gaat traag en het systeem is te ingewikkeld.'' In maart 2020 werd de Uitvoeringsorganisatie Herstel Toeslagen (UHT) opgericht om de klachten af te handelen, maar nu al haalt deze de behandeltermijnen niet in een kwart van de gevallen. Eind vorige maand was voor 5700 herstelverzoeken de maximale beslistermijn van een jaar verstreken.\n\n2 Wat ís de stand van zaken?\n\nDat is wel even een pittig rekensommetje. Volgens het kabinet hebben zo'n 47.200 mensen zich gemeld. Daarvan zijn momenteel 4200 ouders 'integraal, geheel' gecompenseerd, stelde staatssecretaris Alexandra van Huffelen vorige week. Driekwart van de ruim 47.000 mensen heeft een 'eerste zorgvuldige toets' doorgemaakt, zoals dat heet, om te bepalen of ze wel of niet gedupeerd zijn geweest. Daaruit bleek overigens dat ongeveer 22.000 ouders recht hebben op compensatie. Een fors deel, ongeveer 40 procent dus, niet. ,,Dat wil niet zeggen dat deze mensen niet in de problemen zitten, want in heel veel gevallen is dat wel zo. Maar ze komen niet in aanmerking voor compensatie als gevolg van het herstel van de kinderopvangtoeslag'', aldus Van Huffelen. Zo heeft een deel van de aanvragers nooit kinderopvangtoeslag gehad.\n\n3 Hoeveel geld hebben ouders al gekregen?\n\nVan de ongeveer 22.000 ouders die recht hebben op herstel, hebben 20.000 minimaal 30.000 euro ontvangen. Met dat vaste bedrag hoopt het kabinet de helft van alle getroffenen te hebben geholpen, iedereen mag dat sowieso houden, ook als de schade lager was. De vraag is echter: wie heeft er recht op meer? En er is een complicatie: de groep ouders die zich meldt, groeit nog altijd, stelt het kabinet. Iedere week komen er nog zo'n 200 tot 300 mensen bij. Maar nogmaals: dan is nog niet duidelijk of zij bij de gedupeerde ouders gerekend moeten worden.\n\n4 Hoe lang kan het duren voordat iedereen is geholpen?\n\nNou, die vooruitzichten zijn niet zonnig. Volgens staatssecretaris Van Huffelen kan dat nog 'heel lang duren', zei ze eerder. Of ze daarbij maanden of zelfs jaren bedoelde, liet ze bewust in het midden, maar het laatste lijkt waarschijnlijker. Het kabinet wil zo snel mogelijk, maar weet ook dat van ouders alle administratie, zaak voor zaak, bekeken en berekend moet worden. Dat is een taai proces. Ondertussen lopen de kosten van de toeslagenaffaire op. De compensatie van ouders kost dit jaar al 900 miljoen euro en in 2022 nog eens 650 miljoen. In totaal trekt het kabinet ruim 5 miljard euro uit voor herstel.\n\n5 Vindt het kabinet dat ook niet te langzaam?\n\nToch wel. En het toverwoord is, herijken. Oftewel: bekijken of de uitbetaling niet anders of sneller geregeld kan worden. Het kabinet hoopt een wat gestroomlijnder proces op poten te zetten, waarmee in 2022 gewerkt kan worden. Zo wordt 'nagedacht' over een uitgebreider 'startgesprek' met ouders zodat duidelijker is welke 'urgente' hulp ze nodig hebben. Maar ook bijvoorbeeld aanpassingen van de toets waaraan ouders moeten voldoen om snel 30.000 euro aan compensatie te krijgen. Wrang is wel: sommige ouders hebben recht op het dubbele en moeten nu dus ver voorbij de maximale termijnen wachten op hun geld. Overigens is bij de gedupeerde ouders de inning van schulden stopgezet.  \n  \n6Waarom is het zo ingewikkeld dan? Op het oog lijkt het behapbaar dat de ongeveer 500 mensen bij het UHT de zaken voortvarend zouden kunnen afwikkelen. Maar de werkelijkheid is weerbarstiger. Zaken moeten individueel getoetst worden, dus moeten ouders jaren terug in de administratie om de schade in kaart te krijgen. Er moeten dossiers worden opgevraagd, op rij een gezet en overgedragen. Dat vergt tijd. Ook op het werk van het UHT heeft de ombudsman genoeg aan te merken overigens. Ouders krijgen hun helpers niet aan de telefoon, als een zaakbehandelaar op vakantie was, viel het contact stil en over de planning van de hersteloperatie horen ouders geen concrete datums. Wat het nog gecompliceerder maakt, is dat het UHT ook zucht onder aanvragen van ouders die helemaal niet tot de gedupeerden horen. Aanvankelijk was de verhouding 60/40, ofwel 60 procent bleek er recht op te hebben, 40 procent niet. Inmiddels is dat percentage van 40 gestegen naar 80. Je zou kunnen zeggen: geef iedere ouder gewoon een ruim voorschot, maar dan komen ouders terug in de nachtmerrie van de toeslagen. Want een aantal van hen moet dan later weer een fors bedrag terugbetalen.","intensity":0,"negativity":1,"cluster_id":51,"similar_texts":"text436"},{"id":"104","publisher":"Trouw","date":"2021-10-11","url":"https://krant.trouw.nl/titles/trouw/8321/publications/1377/articles/1461455/17/2","title":"Toussaint zwemt Nederlands record op 200 meter","text":"Kira Toussaint (27) heeft bij wereldbekerwedstrijden in Boedapest een Nederlands record gezwommen op de 200 meter rugslag (kortebaan). Ze kwam tot een tijd van 2.02,09 en pakte daarmee het record af van Sharon van Rouwendaal, die tien jaar geleden in Atlanta tot 2.02,47 kwam. Het persoonlijke record van Toussaint, die het liefst uitkomt op de 50 en 100 meter rugslag, stond op 2.02,60. Arno Kamminga won met overmacht de 200 meter schoolslag en Maaike de Waard pakte brons op de 100 meter vlinderslag.","intensity":0,"negativity":0,"cluster_id":5,"similar_texts":"text539"},{"id":"105","publisher":"De Telegraaf","date":"2021-10-11","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/67e71cb76900e88fb11b821da149ebb1/web/OPS/cciobjects.json&hash=498d49bed26161d8a944#/pages/42","title":"Toussaint: ’Wie had dat ooit gedacht?’","text":"Toussaint: ’Wie had dat ooit gedacht?’\n\nZwemmen\n\nKira Toussaint heeft bij wereldbekerwedstrijden in Boedapest een Nederlands record gezwommen op de 200 meter rugslag (kortebaan). Ze kwam tot een tijd van 2.02,09 en pakte daarmee het record af van Sharon van Rouwendaal, die tien jaar geleden in Atlanta tot 2.02,47 kwam. „Een Nederlands record op de 200 rugslag. Wie had dat ooit gedacht?”, zei de 27-jarige Toussaint, die het liefst uitkomt op de 50 en 100 meter rugslag. Het persoonlijk record van Toussaint op de 200 meter rugslag stond op 2.02,60. \n\nArno Kamminga won met overmacht de 200 meter schoolslag, in 2.02,07. Maaike de Waard zwom een persoonlijk record (57,12, brons) op de 100 meter vlinderslag.","intensity":0,"negativity":0,"cluster_id":5,"similar_texts":"text13"},{"id":"106","publisher":"Trouw","date":"2021-10-11","url":"https://krant.trouw.nl/titles/trouw/8321/publications/1377/articles/1461455/12/5","title":"Tunesiërs betogen tegen machtsgreep","text":"Duizenden Tunesiërs zijn gisteren de straat opgegaan om te protesteren tegen de machtsgreep van president Kais Saied. De massaal opgetrommelde politie hield de demonstranten op een centrale avenue in de hoofdstad Tunis tegen.  \n  \nEen week eerder demonstreerden juist duizenden mensen om steun te betuigen aan Saied, die in juli de premier wegstuurde en het parlement buitenspel zette. Hij zette de grondwet opzij en regeert per decreet, maar ontkent dictatoriale ambities te hebben.","intensity":0,"negativity":0,"cluster_id":55,"similar_texts":"text527"},{"id":"107","publisher":"Trouw","date":"2021-10-12","url":"https://krant.trouw.nl/titles/trouw/8321/publications/1378/articles/1462170/10/1","title":"Twee keer dertig jaar cel voor moord op advocaat Wiersum","text":"Een 'aanslag op de rechtsstaat', zo wordt de moord op Derk Wiersum genoemd. In de vroege ochtend van 18 september 2019 werd de veertiger neergeschoten bij zijn woning in Amsterdam, volgens justitie vanwege zijn rol als advocaat van kroongetuige Nabil B. in liquidatieproces Marengo. Gisteren, ruim twee jaar later, oordeelde de rechter dat Giërmo B. en Moreno B. dertig jaar de cel in moeten. Het bewijs toont dat de jeugdvrienden Wiersum om het leven hebben gebracht.  \n  \nDe straf is hoog voor daders die niet eerder een levensdelict pleegden. Toch is de rechtbank milder dan justitie. Het Openbaar Ministerie (OM) had levenslang tegen B. en B. geëist. De twee dertigers wisten dat Wiersum een advocaat was, droeg het OM aan, iets wat de ernst van de moord volgens justitie een extra lading geeft.\n\nVoorverkenningen\n\nOok de rechtbank constateerde dat B. en B., die verschillende achternamen dragen en geen familieband hebben, op de hoogte waren van de functie van Wiersum. Het duo hield de gangen van de raadsman tijdenlang in de gaten. Zo werden met verschillende auto's voorverkenningen gedaan in de straat van de advocaat, en zocht Moreno B. telefonisch contact met hem als 'potentiële cliënt'.  \n  \n\"Er is sprake geweest van een grondige voorbereiding met vooraf gemaakte afspraken\", zei de rechtbank. Wie van de twee de trekker overhaalde, blijft onduidelijk. Maar volgens de rechtbank doet dat er niet toe. B. en B. zijn de daders, en hebben allebei meer dan genoeg tijd gehad om zich te beraden op hun daad. Door die talloze ritjes naar de woning van Wiersum en het intensieve contact dat B. en B. voorafgaand aan de moord hadden, oordeelde de rechter dat Wiersum niet in een opwelling om het leven is gebracht: er is sprake van moord.\n\nHuurmoordenaars\n\nDat de schoten werden gelost op een 'dienaar van de rechtsstaat', is ook in het vonnis meegenomen als strafverzwarende omstandigheid. Maar anders dan justitie, ging de rechtbank amper in op het feit dat de moord op Wiersum de tweede aanslag was in de omgeving van kroongetuige Nabil B.. Eerder werd zijn broer Reduan al doodgeschoten.  \n  \nDuidelijk is dat B. en B. waren ingeschakeld als huurmoordenaars, stelde de rechtbank in de extra beveiligde gerechtsbunker in Amsterdam Osdorp. \"Het moet ze alleen om geldelijk gewin zijn gegaan.\" Met hun daad hebben de vrienden blijk gegeven van een diep gebrek aan respect voor een mensenleven, zei de rechtbank. \"Het is bijna niet te bevatten hoe gruwelijk het voor de echtgenote moet zijn geweest haar man in een plas bloed te zien liggen.\"  \n  \nMaar wie de opdrachtgever van de moord is? Het OM heeft het vermoeden uitgesproken dat Ridouan T. achter de moord zit, hoofdverdachte in strafproces Marengo. Maar die naam klonk niet tijdens het uitspreken van het vonnis. Op basis van het dossier zei de rechtbank niets te kunnen zeggen over wie die de moordenaars aanstuurde. \"De opdrachtgevers opereren bij dit soort moorden op de achtergrond.\" Ook het motief is volgens de rechtbank niet vast te stellen.  \n  \nHet onderzoek naar de moord is nog niet afgerond. Mogelijk worden later meer mensen vervolgd vanwege hun betrokkenheid bij de liquidatie, meldde de officier van justitie tijdens het formuleren van de strafeis.","intensity":0,"negativity":1,"cluster_id":19,"similar_texts":"text543"},{"id":"108","publisher":"De Telegraaf","date":"2021-10-12","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/5448a9027989e54720aca2e944d0522e/web/OPS/cciobjects.json&hash=348b14990f4a0b909579#/pages/18","title":"Uitspraak Poolse rechter niet nieuw en niet erg","text":"Uitspraak Poolse rechter niet nieuw en niet erg\n\nIn Polen zit de schrik er goed in na de uitspraak dat Pools recht boven EU-recht gaat. Duizenden gingen zondag in Krakow de straat op uit angst dat Polen uit de EU wordt verdreven.\n\nFOTO ANP/HH\n\n❮❯\n\nOPINIE Prof. dr. mr. Hans van Meerten\n\nDe hoogste Poolse rechter oordeelde vorige week dat op bepaalde terreinen het Poolse recht voor het Europees recht gaat. Er ging een schokgolf door de Europese Unie en de media: ’Polen zaagt aan een van de fundamenten van de EU’.\n\nMaar is deze Poolse uitspraak nu 'erg'? Is deze ‘nieuw’? Neen. Soms lijkt sprake van selectieve verontwaardiging.\n\nVooraf: uiteraard is de situatie in Polen (en Hongarije) ernstig: een onafhankelijke rechterlijke macht is essentieel voor een rechtsstaat. Daar valt overigens in vele lidstaten van de EU – waaronder Nederland – nog wel iets te verbeteren. \n\nDat gezegd, de voorrang van het Europees recht is een regel uit Europese rechtspraak. Men wilde het in de EU-verdragen opnemen. Dan zou het voor een nationale rechter moeilijker worden om dit in twijfel te trekken. Echter, die ‘voorrangsregel’ is onder andere door Nederland niet in het Europees Verdrag terecht gekomen.\n\nBelangrijker misschien nog: ik geloof in een dialoog tussen het Europees Hof en de nationale constitutionele Hoven. Een constitutioneel Hof kan wetten aan de Grondwet toetsen. Iets dat we in Nederland nog steeds niet hebben, maar wel – denk aan de toeslagenaffaire - als een gemis kan worden gezien.\n\nOf denk aan de Nederlandse pensioenwetgeving: op tal van terreinen staat die op gespannen voet met Europees recht. Soms lijkt EU-recht meer bescherming te bieden aan de pensioenspaarder dan ‘Den Haag’. Zo ziet Europees recht pensioen als eigendom, waar je niet zomaar aan mag tornen.\n\nVersterken\n\nOok kan een constitutioneel Hof de legitimiteit van EU-recht versterken - in vele lidstaten nog steeds een probleem. In Polen overigens niet, want een groot deel van de bevolking juicht de Europese Unie toe. Met een constitutioneel Hof kan deze, in de rol van beschermer van de nationale constitutionele rechtsorde, een relatie met het Europese Hof en het Europese recht opbouwen. Die relatie kan spanningsvol zijn, maar in de praktijk wel werkbaar. Bovendien, een goede relatie kent de nodige spanning zo nu en dan.\n\nDe uitspraak in Polen lijkt ook in zekere zin op de Duitse rechtspraak. Kort gezegd zei het Duitse Hof: de EU kan alleen optreden als de lidstaten haar bevoegdheden hebben gegeven. De lidstaten zijn Herren der Verträge. En zolang dat niet gebeurt, waakt het Duitse Hof over de Duitse grondrechten (Solange noemt men dit juridische principe).\n\nTuurlijk, de Duitse uitspraken waren veel genuanceerder en vriendelijker dan de Poolse uitspraak, maar onder de streep komt het op hetzelfde neer. Ook andere hoogste rechters in andere lidstaten zeggen al jaren dat nationaal recht boven Europees recht gaat.\n\nDynamiek\n\nUiteindelijk vind ik wel dat EU-recht voorrang moet hebben, anders kan het niet functioneren. Maar de Poolse uitspraak past wellicht in de 'transformatie' tot volwaardig EU-lid. Dat gaat - net zoals in Duitsland - met horten en stoten. Maar we moeten niet vergeten, Europees recht is dynamiek, en niets is vanzelfsprekend. Zelfs de ‘voorrang’ van Europees recht niet.\n\nHans van Meerten is hoogleraar pensioenrecht en gepromoveerd op Europees recht.\n\nAls de hoogste rechter van een EU-land bepaalt dat het nationale recht voor het Europese recht gaat, wat is EU-wetgeving dan waard? Die vraag verhit de gemoederen na een uitspraak van de Poolse rechter. Hans van Meerten bespeurt selectieve verontwaardiging in het debat.","intensity":1,"negativity":0,"cluster_id":50,"similar_texts":"text649"},{"id":"109","publisher":"De Volkskrant","date":"2021-10-11","url":"https://krant.volkskrant.nl/titles/volkskrant/7929/publications/1382/articles/1461454/46/5","title":"Verheydt bezorgt ADO met drie doelpunten winst en bezweert crisissfeer in Den Haag","text":"### Voetbal\n\nADO Den Haag heeft de vierde overwinning op rij geboekt in de eerste divisie. De ploeg van trainer Ruud Brood versloeg FC Den Bosch met 3-2. Thomas Verheydt maakte alle doelpunten van de thuisclub. Supporters van ADO zorgden ervoor dat de wedstrijd in de openingsfase even moest worden stilgelegd. Vanaf Midden-Noord, het vak met de fanatieke aanhang, werd vuurwerk op het veld gegooid. De fans hielden spandoeken omhoog met teksten als 'KNVB maffia' en 'Ze kunnen onze punten pakken, maar nooit onze trots'. De licentiecommissie betaald voetbal heeft ADO, dat vorig seizoen degradeerde uit de eredivisie, 6 wedstrijdpunten aftrek gegeven omdat de club de begroting niet op orde heeft. De gemeente Den Haag is bereid het noodlijdende ADO te helpen. De club moet voor 1 november een sluitende begroting of een garantstelling inleveren bij de KNVB. Gebeurt dat niet, dan dreigt de tweevoudig landskampioen zijn proflicentie te verliezen.","intensity":0,"negativity":0,"cluster_id":42,"similar_texts":"text348"},{"id":"110","publisher":"Trouw","date":"2021-10-11","url":"https://krant.trouw.nl/titles/trouw/8321/publications/1377/articles/1461455/19/1","title":"Verstappen herovert leiding WK na tweede plek in Turkije","text":"Max Verstappen heeft de eerste plaats in het WK-klassement van de Formule 1 heroverd. De Nederlandse coureur van Red Bull eindigde in de Grote Prijs van Turkije als tweede achter de Fin Valtteri Bottas (Mercedes). Verstappen staat nu in het klassement weer zes punten voor op Lewis Hamilton, die in Istanbul als vijfde over de finish kwam.  \n  \nDe Britse titelverdediger van Mercedes was de snelste in de kwalificaties, maar moest vanwege een gridstraf vanaf de elfde plek starten. Verstappen stond op de voorste startrij naast Bottas. Op het natte Istanbul Park boekte de Fin zijn eerste overwinning van dit jaar. Sergio Pérez, de Mexicaanse teamgenoot van Verstappen, eindigde als derde. Het seizoen telt nog zes grands prix. Over twee weken gaat de titelstrijd verder in de Verenigde Staten.  \n  \nAlle coureurs gingen van start op intermediates, de banden die qua profiel tussen slicks en regenbanden in zitten. Omdat het asfalt amper opdroogde, bleven vrijwel alle coureurs daar de hele race op rijden. De Duitser Sebastian Vettel probeerde halverwege de race of het mogelijk was om de slicks te gebruiken, maar de viervoudig wereldkampioen glibberde alle kanten op en wisselde snel terug naar de intermediates.  \n  \nOndanks de verraderlijke omstandigheden kregen de toeschouwers weinig spektakel te zien. De van poleposition gestarte Bottas dook na de start als eerste de bocht in, gevolgd door Verstappen. Net als in alle trainingen en de kwalificatie bleek de Mercedes in Istanbul sneller dan de Red Bull.  \n  \nHamilton rukte vanaf de elfde startplek vrij snel op naar de vijfde plaats. Pérez, die tot aan de pitstops op de vierde plaats reed, wist Hamilton in een fel gevecht nog een tijdje op te houden.","intensity":0,"negativity":0,"cluster_id":8,"similar_texts":"text377"},{"id":"111","publisher":"De Volkskrant","date":"2021-10-11","url":"https://krant.volkskrant.nl/titles/volkskrant/7929/publications/1382/articles/1461454/38/2","title":"Verstappen herovert WK-leiding, ruis op de lijn tussen Mercedes en Hamilton","text":"### Formule 1 - GP Turkije\n\nGemopper en onenigheid tegenover serene rust. Als de Grand Prix van Turkije een voorbode was voor het slot van de titelstrijd tussen Max Verstappen en Lewis Hamilton, dan hoeft Verstappen zich weinig zorgen te maken. Dankzij een foutloze race, met de tweede plek als beloning, heroverde Verstappen zondag de leiding in de WK-stand. Hamilton vergooide met zijn vijfde plek juist dure punten, door ruis op de lijn tussen hem en zijn team.  \n  \nVooraf was al duidelijk dat Hamilton op het circuit nabij Istanbul een listig weekeinde wachtte. Voor de vierde keer dit seizoen besloot Mercedes zijn motor vervangen. Dat is één keer vaker dan toegestaan, waardoor hij voor straf tien plekken werd teruggezet in de startopstelling.  \n  \nHij zat zo in een vergelijkbare situatie als Verstappen een GP eerder in Rusland, die vanwege een volledige motorwissel zelfs vanaf de laatste plek startte. Verstappen eindigde in Sotsji nog als tweede. Hij werd daarbij geholpen door een fortuinlijke regenbui, maar vooral door de juiste strategie.  \n  \nHamilton wachtte in Turkije dezelfde opdracht. Op papier oogde die gemakkelijker dan Verstappens missie in Rusland: hij hoefde minder auto's in te halen en vanaf de eerste training was duidelijk dat hij in Turkije de snelste auto had. In de race bleek de pikorde hetzelfde. Geen moment had Verstappen in zijn Red Bull zicht op de zege. Valtteri Bottas domineerde in zijn Mercedes van start tot finish, ondanks de voordelen die Verstappen had met Hamiltons straf en het natte asfalt. Hamilton schoot op regenbanden als een raket door het veld. Na een kwart van de race lag hij vijfde. Voor de rest van zijn opmars was hij afhankelijk van de juiste strategie. Net zoals Verstappen in Rusland naar het podium reed door in nauw overleg met zijn team exact op het juiste moment naar regenbanden te wisselen.  \n  \nBij Hamilton ging het daar in Turkije juist mis. Toen de meeste coureurs besloten hun oude regenbanden in te wisselen voor nieuwe, onder wie Bottas en Verstappen, besloot Hamilton door te rijden. Dat was tegen de wens van zijn team; de Mercedes-monteurs stonden al op hem te wachten.  \n  \nVervolgens ontstond er een discussie over de boordradio. Mercedes vreesde dat Hamilton door de bandenslijtage in de slotronden veel plekken zou verliezen. Hamilton had het gevoel dat hij tot de finish probleemloos kon doorrijden. Er zat nauwelijks nog profiel op zijn versleten regenbanden, wat een voordeel was op het circuit dat droger was geworden. Op nieuwe banden zou het even duren voordat het profiel er weer af was gesleten, met als gevolg tragere rondetijden.  \n  \nTien ronden later stuurde Hamilton zijn Mercedes alsnog met tegenzin de pitstraat in. Hij kwam als vijfde weer het asfalt op.  \n  \nPijnlijk ook voor Hamilton was dat hij door het meningsverschil met zijn team in de snelste auto onnodig kostbare WK-punten had laten liggen. Met de derde plek was het verschil tussen Verstappen en hem één punt geweest. Nu zijn dat zes WK-punten.\n\nErgernis\n\nZodoende was de ergernis van zijn gezicht te lezen na de race. 'Ik had buiten moeten blijven', zei hij voor de camera van Ziggo Sport. Mercedes-teambaas Toto Wolff verdedigde zijn team. 'Lewis zag niet hoe langzaam hij was', zei hij tegen het Oostenrijkse Servus.  \n  \nDe opmerkingen tonen dat er voor de volgende race in de VS het nodige uitgesproken moet worden in de Mercedes-fabriek in Brackley. Verstappen en Hamilton wisselden elkaar zondag voor de vijfde keer af als WK-leider. Voor de Turkse GP zei Verstappen in een videogesprek al dat hij zichzelf niet als favoriet voor de titel beschouwde, 'want dat kun je alleen weten als je in beide auto's hebt gereden. Het allerbelangrijkste is dat we die laatste wedstrijden ook presteren. Daarna zien we het wel.' Als dat zou leiden tot de tweede plek was hij ook tevreden.  \n  \nNa de race was die mening onveranderd. 'Ja, we staan nu eerste', zei Verstappen. 'Maar ik denk wel dat we op dit moment iets te langzaam zijn.'","intensity":0,"negativity":0,"cluster_id":28,"similar_texts":"text377"},{"id":"112","publisher":"Trouw","date":"2021-10-11","url":"https://krant.trouw.nl/titles/trouw/8321/publications/1377/articles/1461455/6/1","title":"Via Khan in Almelo werd Pakistan een kernmacht","text":"### I.M. Abdul Qadeer Khan (1936-2021)\n\nEen nationale held is hij in Pakistan: Abdul Qadeer Khan. Hij wordt geroemd als de grondlegger van het Pakistaanse kernprogramma. Met behulp van Nederlandse kennis die hij aan Pakistan doorspeelde, kon dat laatste land in de jaren negentig een kernbom ontwikkelen. Dit weekend overleed hij aan de gevolgen van een coronabesmetting. Hij werd 85 jaar.  \n  \nEen eigen kernprogramma was van geopolitiek levensbelang voor Pakistan. Alleen in het bezit van een kernwapen zou het land kunnen wedijveren met aardsrivaal India, een kernmacht. Pakistan begon met kernproeven in 1972.  \n  \nHet kernprogramma was in eerste instantie niet zo succesvol. Pas later konden geavanceerdere kernproeven worden gedaan, met behulp van kennis uit een onverwachte plek: het Nederlandse Almelo. Daar werkte Abdul Qadeer Khan in de ultracentrifugefabriek Urenco, een fabriek die uranium verrijkt.  \n  \nKhan werd geboren in koloniaal India in 1936 in een moslimfamilie. Na de breuk tussen India en Paki-stan vertrok hij met zijn ouders naar de nieuwe islamitische staat Pakistan. Hij studeerde aan verschillende Europese universiteiten en belandde in de jaren zeventig bij Urenco.  \n  \nBij de ultracentrifugefabriek werkte Khan samen met atoomgeleerde Frits Veerman. Die begon al snel te vermoeden dat Khan niet louter uit nieuwsgierigheid geïnteresseerd was in de techniek die werd gebruikt bij Urenco.  \n  \nMaar toen Veerman zijn zorgen over Khan uitte bij de autoriteiten, werd hij niet geloofd. Sterker nog, hij verloor zelf zijn baan. Uiteindelijk werd hij vorig jaar in ere hersteld door het Huis van Klokkenluiders. Veerman overleed in februari van dit jaar.  \n  \nIn Nederland leken de spionagepraktijken ook voor Khan op een gegeven moment gevolgen te hebben. In de jaren tachtig veroordeelde de rechtbank hem tot vier jaar cel. Maar tot brommen in een Nederlandse gevangenis kwam het voor Khan nooit; het vonnis moest twee jaar later weer teniet worden gedaan vanwege een vormfout.  \n  \nIn de afgelopen decennia werd steeds meer bekend over Khans verdere spionageactiviteiten. Pakistan was namelijk niet het enige land is waar Khan atoomkennis aan overdroeg. Zo leek de techniek waarmee Noord-Korea in 2006 een nucleair wapen testte verrassend veel op die van Pakistan, ook al ontkende dat land Pyongyang te hebben geholpen. Ook Iran zou kennis van Khan gekocht hebben.  \n  \nKhan kreeg in Pakistan huisarrest opgelegd. Na enkele jaren verleende de regering hem gratie, tot grote onvrede van bijvoorbeeld de Amerikaanse regering. Volgens de Amerikanen gold Khan nog steeds als een veiligheidsrisico. Khan zelf betuigde op de Pakistaanse tv uitgebreid spijt van het lekken van nucleaire kennis; in 2013 zei hij dat hij had gehandeld in opdracht van de toenmalige premier Benazir Bhutto.  \n  \nKhans hulp aan de nucleaire programma's van andere landen lijkt nu zijn nalatenschap ook definitief niet te kunnen deren. De Pakistaanse premier Imran Khan noemde hem dit weekend een 'nationaal icoon'. Khan is gistermiddag begraven in de Faisal Moskee in Islamabad, zoals hij zelf wenste.","intensity":0,"negativity":0,"cluster_id":9,"similar_texts":"text25"},{"id":"113","publisher":"Algemeen Dagblad","date":"2021-10-11","url":"https://krant.ad.nl/titles/algemeendagblad/7908/publications/26564/articles/1461451/35/1","title":"Vijfde toernooi-zege Griekspoor","text":"Tallon Griekspoor heeft het challengertoernooi van Napels op zijn naam geschreven. Hij versloeg in de finale de Italiaan Andrea Pellegrino in twee sets: 6-3 6-2.  \n  \nVoor Griekspoor, de mondiale nummer 118, was het zijn elfde zege op rij. Hij heeft sinds zijn nederlaag op de US Open tegen Novak Djokovic niet meer verloren. Griekspoor won in Napels zijn vijfde challenger van het seizoen.","intensity":0,"negativity":0,"cluster_id":14,"similar_texts":"text160"},{"id":"114","publisher":"Trouw","date":"2021-10-12","url":"https://krant.trouw.nl/titles/trouw/8321/publications/1378/articles/1462170/16/2","title":"Vitesse laat Tannane met beloften trainen","text":"### Eredivisie\n\nVitesse heeft Oussama Tannane teruggezet naar de selectie Onder-21. Hoofdtrainer Thomas Letsch zette de 27-jarige middenvelder eind vorige maand al uit de A-selectie, omdat de spelmaker volgens de Duitser niet de juiste focus had. De Marokkaanse international sprak afgelopen week met de clubleiding over ontbinding van zijn contract, dat tot het einde van dit seizoen loopt. Maar die gesprekken leverden geen overeenstemming op.","intensity":0,"negativity":0,"cluster_id":45,"similar_texts":"text387"},{"id":"115","publisher":"Trouw","date":"2021-10-11","url":"https://krant.trouw.nl/titles/trouw/8321/publications/1377/articles/1461455/14/3","title":"Vos verslaat Brand en Betsema in eerste wereldbeker","text":"### Veldrijden\n\nMarianne Vos (34) heeft de eerste wereldbekerwedstrijd veldrijden van dit seizoen gewonnen. De Brabantse renster van Jumbo-Visma, die de afgelopen weken op de weg tweede werd bij de WK én in de eerste Parijs-Roubaix voor vrouwen, klopte wereldkampioene Lucinda Brand en Denise Betsema in de Amerikaanse stad Waterloo (Iowa). Komende week staan nog wereldbekerwedstrijden in Fayetteville (woensdag) en Iowa City (zondag) op het programma. De wereldbeker gaat daarna verder met crosses in België.","intensity":0,"negativity":1,"cluster_id":39,"similar_texts":"text60"},{"id":"116","publisher":"De Telegraaf","date":"2021-10-12","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/5448a9027989e54720aca2e944d0522e/web/OPS/cciobjects.json&hash=2592918812b153a56957#/pages/30-31","title":"Warmdraaien voor climax","text":"Warmdraaien voor climax\n\nArnaut Danjuma Groeneveld pikt een doelpunt mee tijdens zijn rentree in het Nederlands elftal. \n\nFoto’s René Bouwman\n\nMemphis Depay mist een keer vanaf de strafschopstip, maar scoort ook vanaf elf meter.\n\nBondscoach Louis van Gaal kan met een goed gevoel naar het beslissende tweeluik toewerken.\n\n❮❯\n\nNa verplicht nummer tegen Gibraltar heeft Oranje goede papieren voor beslissend tweeluik in WK-kwalificatie\n\nROTTERDAM Na een avondje prijsschieten stopte de teller bij 6-0. Zoals verwacht mocht worden, had Oranje geen kind aan Gibraltar in het tweede verplichte nummer van deze interlandperiode. Na de moeizame start in de WK-kwalificatie heeft het Nederlands elftal zich goed gepositioneerd voor het laatste blok, als de klus in de uitwedstrijd tegen Montenegro op zaterdag 13 november en de thuiswedstrijd tegen Noorwegen op dinsdag 16 november moet worden afgemaakt.\n\nHet slechts 33.000 inwoners tellende Gibraltar – evenveel als Sneek – was vanzelfsprekend geen partij voor Oranje. Op de Apenrots was het eerder dit jaar al 7-0 geworden voor het Nederlands elftal en het streven was dat aantal goals te overtreffen, wat gezien het enorme aantal gemiste kansen gemakkelijk haalbaar was geweest. Van Gaal was niettemin zeer tevreden. „We hebben het publiek vermaakt en dat was zeer enthousiast. En daarnaast heb ik dingen uit kunnen proberen. Daar zijn deze wedstrijden heel geschikt voor.” \n\nHet bal werd al in de negende minuut geopend door Virgil van Dijk. De captain kopte snoeihard raak en vierde zijn doelpunt uitbundig. Het was zijn vijfde in Oranje en zijn eerste sinds de langdurige afwezigheid door een kruisbandblessure.\n\nDe Kuip, die met 36.000 Oranje-fans goed gevuld was voor het sportieve niemendalletje, vierde uitbundig met Van Dijk mee. Het Nederlands elftal speelde tegen Gibraltar voor de 125e keer in De Kuip, een stadion dat in het verleden het beste in Oranje naar boven wist te brengen. Tegen de voetbaldwerg bleef Oranje voor de 27e keer op rij ongeslagen in het stadion van Feyenoord. Sinds 2000 (0-2 tegen Portugal) heeft het Nederlands elftal nooit meer verloren in Rotterdam, waar op 16 november ook het waarschijnlijk beslissende laatste groepsduel met Noorwegen op het programma staat.\n\nIn vergelijking met de uitwedstrijd tegen Letland had bondscoach Louis van Gaal zijn ploeg op twee posities gewijzigd. De in Riga geschorste reservecaptain Georginio Wijnaldum keerde terug in de ploeg ten koste van Guus Til, terwijl de met een hersenschudding afgevallen Cody Gakpo vervangen werd door Noa Lang.\n\nDat betekende dat Lang na zijn Oranje-debuut als invaller in Riga uitgerekend in zijn thuisstad Rotterdam met zijn ouders en stiefvader Nourdin Boukhari op de tribune voor het eerst mocht aantreden in de Oranje-basis. Van Gaal was vooraf te spreken over de instelling die Lang had laten zien tijdens de trainingen. „Hij is ongelofelijk gretig. En hij is een intuïtieve speler en dat betekent over het algemeen dat de creativiteit hoog is.”\n\nLang was nadrukkelijk aanwezig tegen Gibraltar en liet zien een aardige klik in het veld te hebben met Memphis Depay. De speler van Club Brugge stond aan de basis van de mooist uitgespeelde goal van de avond. Lang stuurde Davy Klaassen weg in de diepte, die de vrijstaande Memphis Depay vond (2-0).\n\nEven daarvoor had Depay een reuzenkans op diezelfde 2-0 laten liggen, toen Gibraltar-goalie Bradley Banda een strafschop van de spits van FC Barcelona stopte. Die misser was de eerste van twee strafschoppen, die het Russische arbitrale sextet toekende vanwege hands na interventie van de VAR. De tweede op slag van rust werd wél koel benut door Depay, die daarmee zijn totaal op 35 goals in Oranje bracht, waarmee hij evenveel heeft gescoord in het Nederlands elftal als Faas Wilkes en Ruud van Nistelrooy. Het is sowieso een erg productief kalenderjaar voor Depay, die in 2021 maar liefst veertien goals heeft gemaakt voor het Nederlands elftal en daarmee het record van Patrick Kluivert (12 in 2000) al heeft verbroken met nog twee interlands voor de boeg.\n\nDirect na rust leek Oranje met een snelle 4-0 van Denzel Dumfries, die scoorde na een goede voorzet van Lang, echt werk te gaan maken van een monsterscore. Maar de productie van het Nederlands elftal stokte. Na een uur besloot Van Gaal een impuls te geven door Arnaut Danjuma Groeneveld en Wout Weghorst in te brengen. Voor Danjuma betekende dat een rentree in Oranje na drie jaar. De Villarreal-aanvaller toonde zich uitermate actief, zorgde voortdurend voor gevaar en kreeg daarvoor de beloning, toen hij binnen het kwartier de 5-0 liet aantekenen. Al de tweede Oranje-goal in slechts drie interlands van de in het Nigeriaanse Lagos geboren aanvaller. „Hij maakte een spectaculaire invalbeurt, moet ik zeggen. Hij verdient het opgehemeld te worden. Danjuma had leuke, goede dribbels”, vond Van Gaal. \n\nInvaller Donyell Malen maakte er nog 6-0 van. Het bleek het slotakkoord van een rimpelloze voetbalavond, waarop Oranje kon warmdraaien voor de climax in de WK-kwalificatie volgende maand tegen Montenegro en Noorwegen.\n\nNederland - Gibraltar 6-0 (3-0). 9\\. Van Dijk 1-0, 21. Depay 2-0, 45+3. Depay 3-0 (strafschop). 48. Dumfries 4-0. 75. Danjuma 5-0, 86. Malen 6-0.\n\nNederland: Bijlow, Dumfries, De Vrij, Van Dijk, Blind, Wijnaldum, F. de Jong (60. Weghorst), Klaassen, Berghuis (60. Danjuma), Depay, Lang (78. Malen). Gele kaart: Torilla (Gibraltar). Scheidsrechter: Mesjkov (Rus). Toeschouwers: 33.000.\n\nBondscoach Van Gaal vol lof: ’Danjuma verdient het om opgehemeld te worden’","intensity":0,"negativity":0,"cluster_id":25,"similar_texts":"text210"},{"id":"117","publisher":"De Telegraaf","date":"2021-10-12","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/5448a9027989e54720aca2e944d0522e/web/OPS/cciobjects.json&hash=8928597ee02cc197b51e#/pages/2-3","title":"Wie gaf toch de opdracht?","text":"Wie gaf toch de opdracht?\n\nDe plaats des onheils in Amsterdam-Buitenveldert, waar advocaat Wiersum voor zijn woning werd doodgeschoten. \n\nFoto Michel van Bergen\n\nHet condoleanceregister voor advocaat Derk Wiersum.\n\nFoto ANP/HH\n\nMoreno B. en Giërmo B. tijdens de uitspraak. \n\nIllustratie Petra Urban\n\n❮❯\n\nUitspraak\n\nDaders moord op advocaat Derk Wiersum veroordeeld, maar...\n\nHet was een moord die de samenleving schokte. Niet eerder werd een advocaat die gewoon zijn werk deed, het slachtoffer van een gerichte aanslag op zijn leven. De dood van Derk Wiersum luidde een periode in van vrees, en van extreem opgeschroefde veiligheidsmaatregelen rond rechtszaken. De schutters zijn veroordeeld, de opdrachtgever is nog onbekend. \n\nSaskia Belleman\n\nAanslag was schok voor samenleving \n\nDe rechtbank in Amsterdam heeft Giërmo B. (37) en Moreno B. (33) veroordeeld tot dertig jaar gevangenisstraf voor de huurmoord op Derk Wiersum. De advocaat werd op 18 september 2019 om half 8 ’s morgens vlak bij zijn woning getroffen door zes kogels, waarvan er een hem dodelijk in het hoofd trof. \n\nDe door het Openbaar Ministerie geëiste levenslang werd niet opgelegd, omdat beide mannen niet eerder zijn veroordeeld voor een levensdelict. Dertig jaar is de langste tijdelijke gevangenisstraf. In verband met een wetswijziging komt het voor beide mannen concreet neer op 28 jaar achter de tralies.\n\nJeugdvrienden\n\nNet als het OM zei de rechtbank niet te kunnen vaststellen wie van de twee de schutter was, maar dat doet er volgens de rechtbank niet toe. De rollen van de jeugdvrienden Giërmo B. en Moreno B. waren inwisselbaar. „Uit hun handelen blijkt dat ze er gezamenlijk op uit waren om Wiersum om het leven te brengen”, aldus de rechtbank. Dat de advocaat „een dienaar was van de rechtstaat” woog de rechtbank mee als strafverzwarend. \n\nEr kan niet worden vastgesteld dat Derk Wiersum werd gedood om zijn cliënt, kroongetuige Nabil B., te elimineren en intimideren. Nabil B. legt in het Marengo-proces belastende verklaringen af over Ridouan Taghi en de zijnen. Eerder werd de broer van de kroongetuige vermoord, en dit jaar Peter R. de Vries, die als vertrouwenspersoon van de kroongetuige actief was. Het OM denkt dat Taghi achter de moorden zit, maar hij stond in dit proces niet terecht. De zaak richtte zich puur op de uitvoerders van de moord. \n\nBeide mannen zijn volgens de rechtbank aantoonbaar wekenlang bezig geweest met een langdurige en grondige voorbereiding. Dat kon worden vastgesteld aan de hand van de – gestolen – auto’s waarvan ze gebruikmaakten, de telefoons die met de auto’s meereisden en de contacten die de verdachten met elkaar hadden. \n\nGokschulden\n\nNa de moord bleken ze opeens geld rond te strooien, terwijl Giërmo B. voor die tijd grote moeite had om de eindjes aan elkaar te knopen en Moreno B. gokschulden had. Giërmo B. rekende een Kia contant af, boekte een ticket naar Suriname waar hij grond wilde gaan kopen en gaf zijn kinderen forse geldbedragen cadeau. In de woning van Moreno B. werd een bon gevonden voor de aankoop van sieraden ter waarde van 3000 euro, afgerekend twee dagen na de moord. \n\nDe alibi’s van beide mannen zijn niet sluitend, zegt de rechtbank. Bovendien werd hun dna gevonden in de auto’s die zijn gebruikt bij de voorverkenningen en bij de moord. Aan zowel de binnen- als de buitenkant van een achterportier van de Opel Combo die bij de moord werd gebruikt, zat bovendien bloed van Derk Wiersum. Vermoedelijk afkomstig van de handen van de schutter. \n\nDe alternatieve scenario’s die de verdediging schetste, zoals een uit de hand gelopen overval waarbij het ging om de Rolex van het slachtoffer, wees de rechtbank als ongeloofwaardig terzijde. Moreno B. en Giërmo B. beriepen zich de hele zaak op hun zwijgrecht. Dat recht hebben ze, maar door bewijs dat schreeuwt om een verklaring onweersproken te laten, namen ze wel het risico dat de rechtbank dat in hun nadeel zou meewegen. \n\nGeweldsdelicten\n\nDe rechtbank ziet ook gevaar voor herhaling. „Eerdere veroordelingen voor geweldsdelicten hebben Moreno B. en Giërmo B. er niet van kunnen weerhouden de moord te plegen.” Ook hoopt de rechtbank dat er van het vonnis een waarschuwing uitgaat naar anderen die mogelijk van plan zijn om voor geldelijk gewin een huurmoord te plegen. \n\nAdvocaat Gerald Roethof van Moreno B. noemt het vonnis „te kort door de bocht.” De rechtbank is in zijn ogen te makkelijk tot een bewezenverklaring gekomen, terwijl niet valt vast te stellen dat Moreno B. de enige gebruiker van een telefoon was die met de Opel Combo meereisde tijdens voorverkenningen en het moment van de moord. \n\nOok wijst Roethof erop dat niet alleen het dna van de twee mannen in de Opel Combo werd aangetroffen, maar van nog twintig andere mensen. De advocaat hekelt de signaalfunctie in de richting van andere potentiële moordenaars die de rechtbank noemde. „Dan ga je mee in emoties en zie je makkelijk dingen over het hoofd.” \n\nAdvocate Natacha Harlequin, die advocaat Jacques Taekema waarnam, zei dat eerst het hele vonnis grondig zal worden bestudeerd en besproken met Giërmo B. Ze hebben twee weken om in hoger beroep te gaan.\n\n’Strafverzwarend dat Wiersum dienaar \n\nwas van rechtstaat’","intensity":0,"negativity":1,"cluster_id":26,"similar_texts":"text218"},{"id":"118","publisher":"Algemeen Dagblad","date":"2021-10-11","url":"https://krant.ad.nl/titles/algemeendagblad/7908/publications/26564/articles/1461451/37/3","title":"Wiersma: wel ongewenst gedrag, maar geen straf","text":"Gerben Wiersma, de voormalig bondscoach van de Nederlandse turnsters, is alsnog schuldig bevonden aan grensoverschrijdend gedrag. Hij krijgt echter geen straf.  \n  \nDat is de uitspraak van de commissie van beroep van het Instituut Rechtspraak ISR. Wiersma was eerder vrijgesproken door de tuchtcommissie. De vijf oud-turnsters die Wiersma aanklaagden, beschuldigden hem onder meer van schelden en het maken van kwetsende opmerkingen.  \n  \nWiersma reageert in een bericht op de site van de KNGU op de uitspraak. \"Na onderzoek is gebleken dat de ongewenste gedragingen zowel in aantal als in ernst zeer beperkt zijn geweest, dat er nooit sprake is geweest van doelbewust gedrag en dat mij in zeer beperkte mate een verwijt kan worden gemaakt\", verklaart de coach, die zijn functie in maart neerlegde.  \n  \nWiersma gaat ook nog in op de eerdere vrijspraak. \"Toen ik in april werd vrijgesproken, heb ik aangegeven dat het me raakt dat er turnsters zijn met negatieve ervaringen en kennelijk deels met mij. Alhoewel ik geen straf opgelegd krijg, had ik wel gerekend op bevestiging van de vrijspraak.\"","intensity":0,"negativity":3,"cluster_id":37,"similar_texts":"text457"},{"id":"119","publisher":"Trouw","date":"2021-10-11","url":"https://krant.trouw.nl/titles/trouw/8321/publications/1377/articles/1461455/6/2","title":"Wonderkind Kurz treedt af, maar is hij ook echt weg?","text":"De Oostenrijkse kanselier Sebastian Kurz is dan toch gestruikeld over een schandaal. Zijn minister van buitenlandse zaken Alexander Schallenberg volgt hem nu op als regeringsleider, maar het ziet er niet naar uit dat het politieke wonderkind Kurz nu echt van het toneel is verdwenen.  \n  \nKurz maakte gisteren zijn aftreden bekend, nadat coalitiepartij de Groenen had gedreigd het vertrouwen in hem als regeringsleider op te zeggen.  \n  \nDe kanselier lag al enige tijd onder vuur, vanwege een justitieel onderzoek naar corruptie. Aanklagers van het openbaar ministerie maakten hem vorige week officieel tot verdachte. Daarop volgden huiszoekingen bij leden van zijn politieke team.  \n  \nHet onderzoek draait om de verdenking dat Kurz en negen partijgenoten in de periode 2016 tot 2018 een krant betaald hebben, met belastinggeld, om gemanipuleerde opiniepeilingen te publiceren. Ook zou de krant geld hebben gekregen voor positieve artikelen over de partij van Kurz. De teruggetreden premier blijft ontkennen, maar uitgelekte sms-berichten wijzen op zijn betrokkenheid.  \n  \nNadat Kurz verdachte was geworden, eisten de Groenen een persoon van 'onberispelijk' gedrag om de coalitie te redden. Ze zochten al toenadering tot oppositiepartijen om een nieuwe regering te vormen. Kurz verwees gisteren naar deze 'patstelling' en zei met zijn aftreden 'chaos' te willen voorkomen en ruimte te willen maken voor een stabiele regering.\n\nBesluiteloze coalities\n\nKurz, leider van de christendemocratische ÖVP, heeft zich steeds opgeworpen als een vernieuwer van de Oostenrijkse democratie. Die werd volgens hem veel te lang gedomineerd door besluiteloze coalities van middenpartijen. In 2017 trad hij aan als premier van een coalitie met de rechts-populistische partij FPÖ.  \n  \nKurz, destijds 31, was toen een van de jongste leiders ooit van een democratische regering. Maar het rechtse experiment kwam in 2019 ten val, toen een video uitlekte waarin FPÖ-leider Heinz-Christian Strache corrupte zaken wilde doen met een vrouw die zich voordeed als de nicht van een Russische oligarch.  \n  \nBij de verkiezingen kwam Kurz sterk terug en hij kon verder regeren, nu in een coalitie met de Groenen. Die partij sprak gisteren haar vertrouwen uit in het voortzetten van de huidige regering onder leiding van Schallenberg. \"We willen het einde van dit parlement halen\", zei Groenen-leider Sigi Maurer met een verwijzing naar de volgende verkiezingen, in 2024.  \n  \nDe carrièrediplomaat Schallenberg, nog maar kort in de politiek actief, is een vertrouweling van Kurz. De teruggetreden premier blijft bovendien aan in het parlement, als leider van de ÖVP-fractie. In die rol kan hij nog altijd grote invloed uitoefenen op het regeringsbeleid en velen verwachten dat hij in feite de touwtjes in handen houdt.\n\nAchter de schermen\n\n\"Sebastian Kurz is de kanselier achter de schermen\", zei de sociaaldemocratische fractievoorzitter Pamela Rendi-Wagner gisteren. De invloedrijke tabloid Kronen Zeitung vergeleek Kurz met de Russische president Vladimir Poetin, die in 2008 een stapje terug leek te doen en premier werd. In feite bleef Poetin aan de touwtjes trekken en vier jaar later was hij opnieuw president.  \n  \nOf Kurz ook op het hoogste niveau terug wil komen, is nog niet duidelijk. Coalitiepartner de Groenen sloot gisteren uit dat hij dat deze regeringsperiode nog zal doen. Maar weinigen verwachten dat Kurz' ambitie nu uitgedoofd is.  \n  \nPresident Alexander Van der Bellen, zelf van de Groenen, aanvaardde gisteren het terugtreden van de kanselier. Hij riep alle politici op het vertrouwen van de kiezers terug te winnen. \"Woorden alleen zijn niet genoeg. Dit kan alleen slagen met serieus en geconcentreerd werk, werk en meer werk.\"","intensity":1,"negativity":1,"cluster_id":52,"similar_texts":"text448"},{"id":"120","publisher":"De Telegraaf","date":"2021-10-11","url":"https://digitalekrant.telegraaf.nl/static/cci/index.html?epub=https://digitalekrant.telegraaf.nl/cdn/premium/67e71cb76900e88fb11b821da149ebb1/web/OPS/cciobjects.json&hash=58f68c4f662dc8b1bf6d#/pages/42","title":"Zesde plaats voor Besseling op Spaanse bodem","text":"Zesde plaats voor Besseling op Spaanse bodem\n\nGolf\n\nWil Besseling heeft het Spaanse Open in Madrid afgesloten op de zesde plaats. De 35-jarige Nederlander herstelde zich op de slotdag goed van zijn mindere ronde op zaterdag. Met een omloop van 67 slagen (-4) wist hij zijn positie in de hoogste regionen vast te houden. Besseling eindigde het toernooi met een totaal van 268 (-16).\n\nDe eindoverwinning ging naar de Spanjaard Rafa Cabrera Bello. Hij versloeg voor eigen publiek zijn landgenoot Adri Arnaus op de eerste hole van een play-off. Beide spelers waren na vier ronden op een score van 265 slagen (-19) geëindigd. Voor Cabrera Bello was het zijn vierde titel op de Europese Tour.","intensity":0,"negativity":0,"cluster_id":22,"similar_texts":"text59"}]
